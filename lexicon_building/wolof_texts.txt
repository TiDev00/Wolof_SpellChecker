Yoonub gaa ñu baax ñi Séen mbokkum jullit, moo léen di nuyu bu baax.Di léen sant ci soxlal gi léen ay téereem soxlal ba mu jaralleen ngeen di waxtu wu yàgg di ko def ci téere yi muy bind. Waaye maa ngi ñaan sunu Boroom mi nga xam ni moo moom lépp mu defalleen ak dégg akug topp akug nangul, te may ma mboolem kàddu walla mbind mu juggee ci moom mu doon loo xam ni duma gàccal ëllëg.  Te sunu Boroom may ma ci ngërëmal Sëriñ Tuubaa Maa ngi ñaan mboolem woroom xam-xam yi nu dimbali nit ñi. Ndax fi mu nekk ni réer gi doyna war loolu, nee ku koo deful ci ñoom dana ñu ko koo laaj ëllëg. Nun xeetub Yónent bi STW li nu war mooy nekk benn bañ a xajjaloo, di diisoo, di laabiirante, ku xam luy jariñ sa mbokk nga wax ko koo. Kenn waruta toog naan téere yiy wax ci lu baax bari na ku mu neex nga baax. Ñi xamleey bis bu set warteef la ci ñoom ñuy xamal ngi xamul ak di léen fàttali. Bu doon li woroom xam-xam yi wax doyna kon kenn dootul bind. Waaye saa su nekk daa am yuy soosu ak yuy xew yoo xam ni amul woon. Te  yooyu di doon loo xam ni lu man a réeral nit la, te nit ñi duñu ko xam. Kon ku Yàlla sunu Boroom jox dara ci xam-xam war ngay gëstu bés bu set di xool yàqu-yàqu yi, ak di fexee ba nit ñi xam ko, doonte dañu koy maytu ndax loolu mooy li wér.  Li may jiital Lislaam daa nekkoon "perub jamã" bu sét te sell, yoxoo yu sét te sell di ko joqalante, waaraam yu dëgar di ko téy. Waaye joqalante gi di dem di dem ba àgg ci yoxoo yu tàq yu tilim, yoxoo yooyu di ko pasar-pasaree ak sannante ba mujj "per ba ñuul kukko, ba mujju ku koo xamul woon doo ko jàppee jamã. Waaye teewul leelee am ku koo xam ñëw wokku ko muy leer-leeram ñu ko gis xam ni "jamã" la, waaye buy bàyyi tuuti mu ñuulat kukku. Per boobu bi mu nekkee ci biir tumrànke googu di jooy ndax niim ame xayma nga xam ni ku koo jaay man nga cee am lu dul jeex te kenn xamu ko, am benn tëgg bu yewwu dikk gis ko, mu daal di mel ni ku tàggoog sagoom. Manatul a lekk manatul a naan , manatul a jaxasook  nit ñi. Sëg ca "per" ba di xuus si tur ya baa "per" ba dellu ni fàŋŋ di leer-leeri. Mel namu meloon bu jëkk walla mu raw ko, mu jaay ko am ci loo xam ni kenn masu koo am, daal di tàmbalee maye lu ko neex. Ni la Lislaam meloon ci jamonoy Yonent bi STW ak ginnaaw ba gaa yu baax yi fi aw, ak Sëriñ Tuubaa HLM, bi mu ñëwee nimu ko yeesale.  Li ma jooy loo Mooy daa mel ni nun ñi gi sàggan baa Lislaam di bëgg tàq fim nekk ci sunuy yoxoo. Te loolu bu ame, te daanaka am na , kan moo koy raxaasat te àdduna tukki na ba noppi, daa mel ni daa nu topp ci ginnaaw àdduna, di waaxu ak di daw saa su nekk te manu noo fexee ba jot ko. Konn li ci war mooy bàyyi ko, te dëgmal sunu Boroom SWT ndax manu noo fexee ba sunuy mboytéef mat fi.    Mooy yoon wi gën ci yoon yi. Te mooy yoon wi nga xam ni bunu fi awee Lislaam daa na dellu mel namu meloon. Nu war a xam yoon woowu, wan la nu jël sunuy tànk dëgg koo fa bu dëgër ba ña teggeeti. Yoon woowa mooy yoonu  "muñ". Yoon woowa moo di yoonu " farlu" mooy yoonu "jéggal" mooy yoonu "xam-xam" mooy yoonu "jëfee" mooy yoonu "suturalante" mooy yoonu "tabee" waaye yoon woowu mooy yoonu "dëddu ak sellal".  Muñ Melo laa ci melooy sunu Boroom SWT . Mooy melo woo xam ni mooy lépp. Mooy li nga xam ni ku koo manul manoo dara. Jàmbaar dëgg moo koy man a muñ. Waaye muñ ku koy wuutal app manu ko muñ luy sax la. Foo fekk kuy muñ mooy ki nga xam ni daa jàpp ni àdduna nekkul luy sax, ëllëg mooy kërug fay ga, saa sunu faa àggee lépp lu mu doon muñ sunu Boroom dina ka  ko fayul fay ka ko. Waaye ku jàpp àdduna mooy lépp ku fi fayu doo too fayu doo man a muñ. Loolu tax yeefer yi ku léen merlóo walla nga nar a naqaral séen àdduna dañ lay ray buñu ko manee. Ndax ñoom àdduna mooy séen lépp. Te xamuñu ni dunduuk àdduna boo ko dugaloon ci dunduuk ëllëg tuuti la ciy doon. Kon nun jullit yi war nanu man a muñ bu baax, ndax fi du sunu kër. Ëllëg mooy sunu kër  Boroom cër ci Yàlla rekk nag mooy man a muñ     konn nanuy góor-góorlu di muñ dogal yi ndax bunu ko muñul it amna ba noppi. Lunu nit def ci lu metti nanu jàpp ni sunu Boroom moo nu ko def ngir sunuy wakkar   Su koo defee nu gaaw tuub dellu ci Moom   Farlu Mooy li nga xam ni war na bépp jullit mu di ko déf. Te mooy fexee ba li nga sax ci lu baax àdduna buñu laa ci jële. Bu fekkee xam nga ni, li lu baax la, li la war mooy sax ci dàkk. Bu la ci ay nit walla alal walla banneex jële. Ku koo déf mel nga ni ku jaay ëllëg jàndee ko tay. Te di nga ko reccu lool bu ëllëgee  Jéggalante  War na ku gëm sunu Boroom   te loolu ku xool ci Yonent bi STW ak Sëriñ Tuubaa hllm danga ko man. Ndax Yonent bi STW nekk na Màkka fukki at ak dara yu xam ni ciy mettit ak naqar la nekk waaye teewul bamu demee ba jekku léen ca "ubbig Màkka" daa leen a baal ni léen démleen ma léen boyal. Sëriñ Tuubaa itam hllm fukki at yu mãkk (yés) tuuti am na ko, yoo xam ni ciy fitnaa rekk la nekk ak naqar ci ay noonam waaye teewul mu wax ni jéggal naa noon yépp.  Xam Bokk na ci yoonu gaa ñu baax ña jiital xam Yàlla sunu Boroom,  xam gu wóor ca meloom ya ak ca màggam ga ak ca sellam ga ak ca rëyam ga jalla jalaa laahu wa has-saa kamaa lahu' nga xam ni ñoom dangaa ciy gise koo xam ni buy julli day lox ngir xam màggug Yàlla SWT waaye ca dëgg-dëgg ñoo ñu raw na ñu kenn gisul séen pënd. Bu guddee dañuy fanaanee jooy. Njort ne sawaara bu fekkoon kenn la ki sunu Boroom bindal ñoom la. Duñu  fat jullig mbooloo. Ku ci genn julli fat, dangay tiit lool. Xam-xam nag doonul loo gis xam ko yam ci. Ku jàpp ni xam-xam mooy jeexal téere yi foo tollu di tal-tali doo selaaw wenn waxtu, te doo nangu ku la ëpp xam-xam réer nga lool.   Jëf Xam-xam nag bala am njariñ ka ko xam  diko jëfe. Yonent bi STW nee na "ëllëg dana am ñu nekk àjjana di laaj ay nit yu nekk ca sawaara na léen lu léen dugal foofu? Yéen yéen a ñu daa jàngal? Ñu daa di tontu ni dañu daawul jëfe sunu xam-xam. Xam ni julli Yàlla moo ko digle ñépp a koy def waaye saxal di julli moo jafe.   Suturalante  Gaa ñu baax ña dañu daa suturalante bu baax. Ku mas a xam sa sikkus moroom danga koy nëbb bu baax. Kenn daawul jëw kenn. Ku mas a fekkee sax fu ñiy jëwe sa moroom danga koy noppiloo walla nga jóg dém. Daawuñu saaga kenn. Walla ñuy kenn, walla reetan kenn. Seen sikkus boppu daa leen da leen dan doy ba duñu xool séen sikkus moroom. Daawuñu xulóo, daawuñu xeex. Wax nañu nee Àlliyun ibnu Usayni mas naa romb way mu koy ngàññi, mu ni ko koy ngàññi ? Mu ni ko yaw doŋŋ lay ngàññ. Mu ni ko man it yaw doŋŋ lay baal. Noonu lañu meloon. Nun nag nunu mel?  Tabe Da ñoo tabe woon lool. Buñuy joxe duñu am xejj ak seen: ak mag ak ndaw. Ndax dañu sexlu woon àdduna lool. Soxna Ayisatu RTH am na bis muy joxe baa limu yoroon lépp jeex, am mbindanam mu nee ko li ngay joxe lu tee nga jënd ci ndawal gu nu réere? Mu ni ko fàtte naa ko. Dëddu ak sellal Gaa ñu baax ña dëddu woon lañu te sellal liñuy déf walla ñu koy wax, walla ñu koy yéene lépp Yàlla sunu Boroom doŋŋ mooy tax. Daawuñu wax ngir àdduna walla ñuy déf ngir àdduna, walla ñuy yéene dara ngir àdduna. Seen lépp Yàlla kese la.       Séex Ahmadu Bàmba Mbàkke ñu di ko woowe Seriñ Tuubaa walla Xaadimu Rasuul (di baatu araab buy tekki “ Liggéeykatu yonent bi ”), moo bindoon téere bi ci làkku araab. Mi ngi gane àdduna ci atum  ca Mbàkke (ñu daan ko wax Mbàkke-Bawol), wuyuji Boroomam bésub  sulet  ca Njaaréem (Jurbel) ci Senegaal. Nitu Yàlla la woon bu ràññeeku, teg ci nekkoon boroom xam-xamu diine bu mag a mag. Mooy ki taxawal yoonu Murit, sanc Tuubaa, taalif lu sakkan ci diine te indi ay gisiin yu bees. Nekkoon na it bañkat bu mag bu wéeru woon doŋŋ ci Yàlla. Moo taxawoon jàmmaarlook tubaab yi ngir xeexal Islaam. Ginnaaw gi ñu jéem koo sànk ci pexe yu bari, génne ko ay yoon réewam. Waaye teewul mu mujjee am ndam seen kaw, ginnaaw bi mu muccee ci seeni pexe. Tey jii ay njàngaleem ak i jëfam law nañu fépp ci àdduna.    Lii mooy téereb Sëriñ Tuubaa bi tudd Jawharun-nafiis. Sëriñ bi, yéene ju mu amoon ci dundalaat lii di xam-xami diiney Islaam, moo waraloon mu amal ab liggéey bu màgg bu jëmoon ci wàllu suqali téere yu jëkk (yàgg) ya nga xam ne gis leen walla am leen ba di leen jëfandikoo yombul woon. Bokk na ci téere yooyu bob boroom xam-xam bu mag, bu doon wuyoo ci turu Laxdari. Moom nag daf koo wesaroon, Sëriñ bi jël ko yaatal ko, sotti ko aw woy ngir yéwénal njàng mi ak mokkal gi, tudde ko « Ajawharun-nafiis » ; ñu di ko tekkee ci wolof « wurus wu gànjaru ».  Téere bi, njariñ li mu làmboo foo ko natt rek, weesu na ko. Sëriñ bi waxtaane na ci ay ponki Islaam  yu takku te am solo lool. Ci njalbéenug téere bi, ma nga fay leeral bu baax li jëkk a war mukàllaf,  te mooy wéral ag ngëmam ak taxaw temm ci liy farata ci moom ci wàllu xam-xam te mooy xàmmee faratay jëmmam. Mu topp di indiy leeral ci ni mukàllaf war a saxoo tuub ak la ca aju ci ay sàrt. Mu jàll indiy leeral ba-tey ci ni mukàllaf war a sàmmoonte ak juróom-ñaari cëram bu baax-a-baax ba moytu cee moy Yàlla.   Mu ngi nuy jàngal it ne képp kooy bëgg ci doomi-aadama yi na Yàlla rek tax, koo ciy bañ itam na Yàlla rek tax. Indi na it ay leeral yu am solo ci yenn jikko yoo xam ne yu araam lañu te mat a moytu ; yu mel ni rëy, ngistal, fen, rambaaj, aaw (maanaam naw sa bopp), jëw, kañaan ak ndéggtal (mooy def lu baax ba noppi di ko nettali). Dina wax it ci mbirum fo, ak it lekk alali nit ñi ci turu diine ak lu mel ni yéex a julli ba waxtu wa jàll, te mu bokk ci bàkkaar yu mag yi. Dina jàll wax ni ab jullit war a xére ci sàkku ngërëmal Yàlla bañ koo yamaleek lenn. Dina wax ni nga xam ni mukàllaf noonu la war a farloo ci lu mu xamul laaj ko, ndax bañ a song dara te xamu ko. Dina wax it ci topp sunna bu baax-a-baax bañ a dox ci ay biddaa. Lii lépp mi ngi koy waxtaane ci tàmbalig téere bi. Bu ca noppee nag, daldi ubbi ñaari bunt yu mag, bu ci nekk ëmb ay dog yoo xam ne daf cay waxtaane benn ponk. Dog yooyu ñoo ngi nii : LAAB , CANGAAY, TIIM, MBËRËG, DERETI MERET, JULLI, ak ñoom-seen. Téeri bi nag yàggees na koo firi ci wolof. Boroom xam-xam yu ràññiku ci yoonu murit, ñu mel ni Sëriñ Abdu Rahmaan Mbàkke (Daaru Muhti), Sëriñ Xaadim Mbay firi nañu ko, def ko ci ay kaset walla ñu bind ko ci arafi araab, te ñu gën koo xam ci baatu « wolofal ».  Lu aju nag ci wàllu yaxalug téere bi ci arafi « latin », ku mel ni Maalig Faal defoon na ko, waaye noo ngi koy door a gis ci anam gu dëppook yoon ak jamono. Xalaat bi mi ngi tukkee ci Allaaji Mamadu Ngeer, di ab jàngalekatu xarala yu bees yi ca Iniwersite Gaston Berger bu Ndar (Senegaal). Liggéey bi mi ngi ci ànd ak Soxna Baawo Jóob di ab jàngalekatu làmmiñal ca Iniwersite Gaston Berger bu Ndar ak waa Daahira Mafaatihul Bichri, nekk ci boobule Iniwersite.  Tekkiwul Jawharun-nafiis, waaye dafa sukkandiku ci kàdduy Sëriñ Xaadim Mbay (mi ko tekki ci wolof te def ko ci mp) ngir bindaat ko ci wolof (ci arafi latin) ci anam gu dëppook yoon ak jamono.  Allaaji Mamadu Ngeer, nekk na nit ku am pastéef, ku farlu, ku yitteem yépp jëm ci liggéeyal Sëriñ bi, jariñ askan wi ak ci wàllum njàng ak njàngale. Doon na it ku xam-xamam màcc lool ci wàllu mbindum wolof ci arafi “latin” ak yoy araab. Waaye, ligéeyam, ñu ngi ko gën a ràññee ci suqali làkki réew mi jaare ko ci xam-xamu informatik.     Li waral bile liggéey :   Sëriñ bi, xamoon ni téereb Laxdari ame njariñ ak ni ay woy yombee mokkal, moo taxoon mu bindaat ko, jële ko ciy wesar def koy woy, tudde ko Jawharun-nafiis.   Li leen tax a amal liggéey bu ni mel, moo di ne dañu koo jàppe liggéey bu am njariñ. Jël lu mel ni Jawharun-nafiis, ak li mu làmboo ciy njariñ, nga bindaat ko ci araf yoo xam ne, mënees naa wax ne fii ñu tollu nii, ñu bari ci doomi-réew mi wattu nañu ko, ngir am yéeney yombal njàng mi ak tas ko, ba ku dégg wolof ku nekk te mën a jàng, miim mbind mën cee jariñu, ab liggéey du ko gën a réy. Dañu koo jàppe it muy aw waar ci tool bu yaa bi nga xam ni mooy toolu Sëriñ bi ngir bey ci seen wàll, liggéeyal Sëriñ bi ba noppi jariñ askan wi.  Rax-ci-dolli, bokk na ci liy dundal làmmiñu wolof. Kenn umplewul jéego yu am solo yi nga xam ne nguur gi ak gépp kurél guy yëngu ci wàll woowu ñu ngi koy def ngir gëddaal làmmiñi réew mi. Te ku nekk xam na ne lu nit mën di sàkku ci xam-xam, ak bu mu mënti doon, ci làmmiñ wi mu nàmp la ko gën a mën a xame dëgg-dëggi xam. Séex Anta Jóob, mas naa wax ni : « Làkku jaambur bu neexee ba mel ni tàngal it, mënuloo koo macc ba di ca tàqamtiku ». Muy firndeel rek ni, nit làkkam ci la mën a xalaate, waxe ci gis-gisam, jokkoo ci ak ñi mu séqal, sàkkoo ci xam-xam bu leer, ak ñoom-seen. Kon mën nanoo wax ne liggéey bii ay njariñ kepp la ëmb.                                                                Bu nu nee Sëriñ bi, Sëriñ Tuubaa lanu ci jublu.  Lees dolli lu yees ci téere bi  Nees ko waxe woon, téere bii dañu cee bindaat Jawharun-nafiis ci wolof (ci arafi latin) ci anam wu gën a dëppook yoon ak jamono. Looloo waral ñu dolli ci ay buntu yu ca amutoon, niki “Daliinu téere bi” ngir leeral tuuti lu aju ci liggéey bi, “Cant ak ngërëm” ngir sant ñi jàpp ci liggéey bi, “Ab sof ñeel li ñuy wax ci njàpp ak ci julli” ngir tekki ci wolof lépp lees di wax ci njàpp ak ci julli, “Ab sof ñeel Abajada wolof ” ngir gën a yombal njàng mi. Ginnaaw loolu, utal nañu ay tur yenn ci ay pàcc yu amul woon tur, lépp ñu jublu ci tàqale ngir mu gën a leer te gën a yomb a jàng. Dina tax aji-yër ji di mën a gis fim bëgg a jàng, tëb dal ca. Tur yooyu di “Laab ak li ci aju” ak “Julli ak li ci aju” ngir tàqale wàllu laab ak wàllu julli, “Lu aju ci fàtte farata ci cëri njàpp” ak “Lu aju ci fàtte sunna ci cëri njàpp” ngir tàqale leen, “Ab dog ci cangaay” ngir ëmb lépp lu aju ci cangaay, “Julli ak li ci aju” ngir ëmb lépp lu aju ci julli ak wàllu jamaj. Dog biy wax ci jamaj ñu feeñal ci ronam “Jamaj ak li ci aju”, “Jamaj ci julli farata gog jooxal” ak “Jamaj ci jullig fey ak gog naafila”. Kàddu yi Sëriñ bi tëje téere bi, nga xamne waxu ci lu jëm ci julli mbaa ci laab, ñu def ko ab bunt buñu tudde “Tëjteg téere bi”.   Xanaa di ñaan rek sunu BOROOM nangu liggéey bi te barkeel ko, ñu dund ba yeneeni téere topp ci ngir ndaw ñi mën a jot ci xam-xam bi bay jëfe seen diine ca anam ya mu ware.    Ginnaaw bi ma musloo ci Séytaane, maa ngi tudd sama Boroom, di ko màggal, di toroxlu ci kanamam, di ko jéggalu samay bàkkaar te di ko sant cant gu amul àpp ci li mu ma xiir ba ma am yittey bindaat téere bii ci wolof ngir yombal askan wi sàkkug xam-xamu diiney Islaam.  Topp maa ngi julli ci yonentam bi (yal na ko Yàlla dolli xéewal te musal ko) te di sant Sëriñ Tuubaa cant lu wér tey ñaanal Sëriñ Siidi Moxtaar Mbàkke mu yàgg fi te wér ak bépp jullit.   Bu loolu wéyee, maa ngi sant Sëriñ Xaadim Mbay mi tekki téere bi wolof te nangu ma bind ko ci arafi latin. Sant ñeel na it Soxna Aram Faal miy sunu kilifa ci wàll wii. Moo ma jëkk a jox ay téere ngir ma jàng mbindum wolof ba teg ko ci yoon. Gàgganti na lu bari ci téere bi. Teg ci di sant Maam Ceerno Siise ci xelam mu rafet, jógul benn yoon di leeral samay laaj. Yal na leen Yàlla bàyyi sunu kanam, dolli leen wér ak jàmm te fey leen ngën gi pey.  Maa ngi wéy ba-tey di sant waa Daahira Mafaatihul Bichri, rawatina Sëñ Maxfuus ak Sëriñ Baas, ngir seenug jàpp ci liggéey bi. Ñoo toppaat téere bi ngir jubbanti bu baax a baax wax ji ba mu gën a dëppook li Sëriñ bi wax.  Maa ngi sant bu baax Soxna Baawo Jóob miy sama nàttangoo ak sama mbokkum taalibe. Moo toppaat téere bi ngir jubbanti mbind mi ak waxin wi ba mu gën a dëppook ni ko yoon tërale.   Maa ngi sant it képp ku jàpp ci liggéey bi ci lu jege mbaa lu sori rawatina Ismayla Sow mi ñaw mbubbum téere bi.  Maa ngi tëje xët wi ak ñaan gi Sëriñ Tuubaa tëje Jawharun-nafiis :   “Ñaan naa Aji-wëlsëgal mbindeef yi, kay Aji-màgg, nekkug téere bii di lu ñu nangu.  Te mu nekk di aji-jariñ niki cosaan la te mu seral bët ba fas képp.  Te mu nekk di sabab ñeel ubbig aji-tàmbali ci moom ak fajug aajo.  Ak mu fey kawe képp ci nun ci ñeewant ak njéggal njëkk sunu njàqare.  Ak ma dajeek aji-bijj ab yool ci woy wi fa faatu ga ak bésu pang ba.  Ci darajay làmpu mbindeef yi Muhammad. Yal na dolli tedd-nga te mu dolli wóolu ci Moom, Yàlla may kojug dappet,  ak ñoñam, ak saabaam ña di way-tedd feek am na aji-jub ngën jaa rafet ag muj.  Tudd naa sellug sama Boroom, kay Boroom tedd-nga ja, wëliis la nga xam ne danañu ko melal Yàlla.   Ag mucc yal na nekk ci ñañu yónni ña. Ag cant ñeel na Yàlla may Boroom mbindeef yi.”    Tàmbali gi barkeel na, jeex gi barkeel na  Ci turu Yàlla miy Yërëmaakoon di Jaglewaakoon laay tàmbalee. Yal na Yàlla dolli xéewal sunu sang Muhammad ka dib Soloom ak i ñoñam ak i saabaam te mu musal ko ag musal. Yaw Buur bi yal na nga yéwénal xeetu Muhammad, yal na Yàlla dolli xéewal ci moom te musal ko. Yaw Buur bi yal na nga woññi njàqare wëliis xeetu Muhammad, yal na Yàlla dolli xéewal ci moom te musal ko. Yaw Buur bi yal na nga yërëm xeetu Muhammad, yal na Yàlla dolli xéewal ci moom te musal ko. Maa ngi sàkku sa ndimbal Yaw Aji-dimbalee ji te ci Yaw doŋŋ lanuy sàkku ndimbal. Déet pexe, déet kàttan ndare ci ndimbalul Yàlla kay Aji-kawe tey Aji-màgg. Doy nanu, Yàlla mi amul moroom, miy ka ñu wàkkirlu [Ka ñu doyluloo].  Doomu Abiib, tudd Ahmad di aji-aajowoo, wax na : maa ngi sant Boroom mbindeef yi cant lu sax. May aji-julli ci aji-dégg ja fiq, kiy aji-gindee Muhammad ak bépp way-farlu. Bu loolu wéyee, naka man walbati naa samay yitte ngir fas wesari Laxdari ka dib sang. Ngir mu nekk aw may ñeel képp koo xam ne namm na ag wattoom ci doomi jamono ji. Muy aji-dog ngàntñeel bépp fóore buy boroom xam-xamu adab, kuy aji-deñ kumpa xam-xamu nahu ak xam-xamu haruud ak xam-xamu luha. Te Yàlla sama Boroom laay ñaan nangu ga, ndimbal la, dëppale ga ak àgg ga. Te mu nekk nooflaayug ndaw ñi ak koo xam ne aajowoo na ko ci mag ñi. Tudde naa ko “Wurus wu gànjaru”, ci fas wesari Laxdari kay kilifa. Lu njëkk la nga xam ne Aji-yërëme ja waral na ko, ci lu dog, ci ku ñu togg-jëfmooy gëm. Topp mu xam la nga xam ne dana yéwénal ci moom faratay jëmm mbooleseen; yewwul. Niki àttey Koor, Laab, Julli bob farata ak bob sunna ba, Aj ak Asaka. Topp war na ko mu wattu deytali Boroom Aras; màgg na te kawe na. Te mu taxaw ciy ndigalam ak i tereem te mu tuub wépp waxtu te muy aji-tudd; ñeel Boroomam, yéem naa ag sellam, laata muy nekk Aji-sànjawu ci moom ci jamono ji.  Bokk na ci sàrti tuub, réccu la nga xam ne faat na ko ciy moy, lu mu mën a doon.  Te mu yéene ci la nga xam ne des na ci fan ya, ñàkk a delloom ñeel lépp loo xam ne dana lor. Te mu nekk aji-bàyyi moy, ndeem nekk na di moy ci lu dul yéexe. Déet di ko ñeel yéexe mbaa muñ-muñlu ñeel ag tuub te bumu wax danaa muñ, ba mu gindi ma Boroom njéggal ga; ngir naka loolu màndargam gàcce la, ànd ak texeedi ak tilimug xol; naka man danaa muslu sama Boroom ci ñoom ñaar.  Naka noonu delloo mbooleem tooñaange ya, dees na ko lim ci sàrti tuub fa aji-topp ja. Ngir naka moom farata la, ku ko bàyyi ngir woyofal ko doŋŋ moy na Buuram. Topp delloo tooñaange ya dikk na doon ñaari xaaj, alal la ak der ya; ci lu dul nar. Na delloo alal ya ñeel woroom ya ndeem fekkeef na leen diirub jamono ci lu dul sikk. Topp ndeem fekkeefu leen, na ko delloo seeni way-donnu ci lu dul deŋŋi-deŋŋi. Topp ndeem fekkeefu leen, mu saraxe ci alal ja te yéene leen ko; nii la ko nettali ka dëggal ka. Na sàkkoo daganal bépp der bob lekkoon na ko ci jëw, ci xaste mbaa ci ŋàññe woo xam ne feeñ na, ndeem nekk na di aji-teew. Ndeem ñàkkeef na ko, na baril aw yiw ndaxtale moom dana am lëf loo xam ne dana jooxal àqu képp ci ñoom ci yiw wa; nay jéggalu tey yaakaar njéggalu Boroomam. Na wattu làmmiñam ciy ñaawtéef ak ci wax ju bon ak werante. Dëgg-dëgg boni wax mooy lépp loo xam ne danga ca nekk boroomug kersa; nanga xam. Daganal nañu ag biralam fas aji-gàtt-xel ja, ndeem nekkul di dégg ag junj gog dana am njariñ. Dëgg-dëgg werante fas ka nga xam ne xam na, mooy weddi ag dëgg gannaaw ba mu feeñee. Jeñ dëgg ga ciy neen ak ay, ngir sib sa suufeeg daraja ca nit ña. Bokk na ci tere yi, doyodal ak gëdd ab jullit mbaa nga saaga ko ngir gàcceel ko. Kem yii, ragal-loo ag ragal ci lu dul àqi yoon; bul jeng. Waaye moom lu ñu daganal la, fas kuuyu tànneef ya, ci gëtën ak ci yar.  Niki nii, giñ cim pase, araam na; waaye nag nekkul cig dëppoo. Ngir xibaaru tere ba ci giñ ci goreel ak cim pase ci biral ga. Koo xam ne tàmm na ko, cig toftale, naka moom nekk na ku ñu war a yar. Ngir déet muy giñ cim pase ak ci goreel ci aada lu dul kàccoor yi.  Na wattu ab gisam ci lu araam, bumu xool loo xam ne daganul mu xool ko.  Niki xool cib xooliin ñeel jullit, bob dana ko lor; waxeesul nag kàccoor mbaa aji-tooñ. Li fi ne, war na ci (mukàllaf), ci loo xam ne leeraleef na ko, ag tongam ngir laabire ko ngir mu dellusi. Tere nañu xool ñeel jigéen ña, ña di kojug jaambur, ak niki jongoma ci bépp melo cig bànneexu; niki tóoyéenu góor; wattandikul yii. Bokk na ci xool cig xeeb, niki nii ngir ragal-loo mbaa di ko gëdd. Dana warlu nag aji-aay bët loo xam ne alag na ko ciy bëtam, niki mu nettalee ko kilifa ga. Dees na tëj aji-aay bët, fim fa siiwee ci lor ji, ci këram; wattul xibaar ba. Ak wattoom ñeel cër yi : biir bi, làmmiñ wi, pëy mi, ñaari tànk yi, ñaari bët yi, ñaari loxo yi, aji-juróom-ñaareel seen ñaari nopp yi; koo xam ne sàmm na leen wëliis ay moy, dana làq ag jublu mbooleseen.  Ngir bépp cër, yaw sama àndandoo, jàkkaarloo na ak ab bunt ci safara ya; ci loo xam ne sax na. Te koo xam ne wattu na leen, du tàbbi ci buntu ca buntu ya; ci loo xam ne tuxal nañu ko. Te bépp cër bob moy nga ca fàww, dinga tàbbi, ci sababug moy ga, ci buntam ëllëg.   Nay sopp jëmm ngir Boroom mbindeef yi te muy bañ ngir Moom; déet ngir poñ-poñeetum àddina. Soppal aji-gëm ja ngir ngëm ga te nga bañ aji-weddi ja ngir ag weddeem Yàlla. Doonte dikke na la cig tooñeel moom aji-gëm ja ak aji-weddi ji ci alal ju doy.  Te mu nekk di aji-digle ag njub te muy aji-tere safaanug njub ngir ug laabiire. Waaye ñeel na ko ñetti sàrt, tudd na ko ci saraa ba sunu sëriñ kay aji-peeg xam-xam. Jublu naa ci dagan ga ak war ga; jëlal samag lim cig toftale. Jublu naa ci mu nekk aji-xam ci lu ñu pakk te déet muy aji-bijji jëm ci aw ay wu gën a mage. Te mu nekk [moom mi ngay digal] di aji-àttan ci ndigal la ci deñal ga ci lu dul weddi. Sàrtal nañu ndigalu ilimaan ci digle ga, ànd ak maandu ga; ci lu dul lënt. Waxeef na ne niki ñaar yooyu nekkuñu di ay sàrt ci ndigal; bàyyil nëbb sikk. Dikke na ba-tey sàrtu nekkug lañuy pakk di aji-feeñ ci lu dul reju gog xameef na ko. Du caagéenu sàcc ag dégg ak banamtikum xet niki jëfi boroomug naaféq. Te daganul gëstu la nga xam ne nëbbu na ci mbubbam mbaa ci bitigam; nee ma waaw; Mbaa ci ñaari loxoom mbaa ci këram mbooleseen; li fi ne, képp ci yii nekk na di lu araam lees tere.  Xamal ne naka digle ak tere feeñ na diggante ñoom ñaar ag taqoo, settantal ko. Ku tere ci lu mu ci lëf lol daw na, naka moom, digle na safaan ba.  Dana araam ci moom réy, ngistal, fen ak rambaaj; xamal. Dëgg-dëgg réy, ci kasrag kaaf gi ak sukuunug baa, ci lu dul wuute. Waxal ni, mooy yékkati jëmm ànd ak nëbb dëgg ak màgg-màgglu ak xeeb mbindeef yi. Dëgg-dëgg ngistal, fas way-ñaw ya, mooy tàbbal ag jaamu ngir jublu ca nit ñi. Moom, fa sunu kilifa Gasaali, mooy baril ay topp ànd ak jikko yu kawe ya; Ngir nga am, ci xolu nit ña, daraja ju yéemu ci càkkutéef la.  Dëgg-dëgg fen mooy sag xibaar loo xam ne nekkul di aji-sax ci waxi boroom xam-xam yi. Moom, aji-bon la, aji-waral la ndeem feeñ na, móolug Aji-màgg ja ci loo xam ne tuxaleef na ko. Ngir jëmm du fen, ndare mu génn [fen wa] tukkee ci gémmiñam, topp mu yéeg ba mu jot Aras mi nga xam ne moo gën a kawey barab, topp mu wax : “Man la fenu diw”. Yal na ko Yàlla rëbb, yéem naa ag sellam ca foofee, te rëbbu ko ànd ak mépp Malaaka. Malaaka ya dinañu bind, juróom-ñaar fukki ñaawtéef ci moom, ci lu dul nar. Bépp ñaawtéef tollu na kem doj wa nekk Uhud; nettali na ko sunu sëriñ kay kilifa. Waaye yenn ci boroom xam-xam yi séddale nañu fen ci juróomi xaaj. Wax nañu, mbooleseen, ci limub juróom-benni bëyit ciw woy wu di aji-rafet.  Séddale nañu fen ñeel juróomi xaaj. Am na ci fen woo xam ne wu ñu sopp la, am na wu war. Wu ñu soppam mooy ngir ab xare ak ngir ragal-loo ñeel ab yéefar, dees na ko nax ci fen wa. Aji-waram nag ñeel xobbi alali jullit ak alali boppam ci dëgg-dëgg ci deret. Wu ñu daganalam, yaw sama àndandoo, ngir yéwénal diggante mbindeef; déet di nekk ci fen woowu bàkkaar.  Wu ñu sibam, ñeel soxna sa, ngir teeyug bakkanam ak ñeel doomam ngir sopp ko. Wu araamam mooy la nga xam ne, xameef na ko, ñeel lu dul njariñ gu di kojug yoon. Wax na, waa tasawuf, wépp ci fen yi aji-bon la. Lii nag, ci sunu ngiir, mooy li wér.   Ndaal rambaaj, fas ka nga xam ne gëstu na, mooy sag tuxal waxtaan wa jële ca ka nga xam ne waxtaan na ko;  ci anamug yàq. Moom rambaaj moo gën a bon ci jëw naka ñu ko biralee sëriñ sa. Ngir ag nekkam dina waral ag noonoo ak ug mbañeel diggante nit ñi ak ug texeedi. Moom rambaaj, fa sëriñ sa, tooke la joo xam ne dana rey; saafaraam mooy dëddu wëliis ko; xel-luleen.                                                              Niki réewum jullit ak wow yéefar di xeex, nga daje ak i yéefar ne leen: “Buleen dem de ndax dooleen mën a dékku ngànnaay ak soldaari jullit ya”. Tax ñu ragal ba daw. Niki fekk ku sàcc alali jaambur nga fen ko fen wu tax mu delloo alal ja. Niki fekk ñaar ñoo xam ne seen diggante daa yàqu, nga fen ba defar diggante ba. Lu ñu sib mooy loo xam ne boo ko defee day wàññi yool ba. Niki di wax lu neex sa soxna mbaa sa doom te doo ko def. Fen woo xam ne benn njariñ nekku ca. Yéem say jëf Mooy looy def ci lu baax bëgg ku ko dégg ba naw la. Naqiir mooy xar-xar bi nekk ci saalub tàndarma. Maanaam daal dikkewoo ci dara rek. Fattiil mooy buum googu nekk ci góot-góotu saalub tàndarma Te koo xam ne sukkandiku na ci ku dul Yàlla, dina rékkikuwëliis ko te dina alku Bésub tiis ba. Naka moom dana jàppandi ñu bañ a nangu jëf ja ngir bari ay ràgg-ràgg ci jëf ja; nanga xel-lu. Bëraanaa ag jaamu, yàq na ko ag gendiku gu xeebu. Du yell ñeel jaam bi wooteeg màggug ay jaamoom ñeel Boroomam kay boroom xéewal.  Dëgg-dëgg jëw ci lu dul sikk, mooy sag tudd melow jëmm ginnaaw ag fàddoom, Mbaa melow la nga xam ne aju na ci moom ci loo xam ne dana sib ko doonte dégg na ko. Ndeem tudd nga ko ci lépp loo xam ne nekkul di meloom, loolu aw duur la, wow yékkatiku na. Tere nañu loolu ba-tey cig teew, ngir naka moom moo gën a bari ayib ak lor. Ki nga xam ne wax na ci lu dul lii, nee ko deflewu na. Te wor na ko la mu dégg te déggul dara.  Doy na la ci jëw naka nekk ci Alxuraan ag nuróoleem ak méddug nit.  Wax na ngën gi yonent yi, cig baamu, waccul ñeel tànneefu jigéen ña Ba nga xameene jigéen dikkal na ko, wax na kii aji-gudd la mbiccum mbubbam, mu waccu. Mu rot suuxu yàpp. Mu giñ (Yonent bi), yal na Yàlla dolli ci moom xéewal feek làq na tedd-nga.  Naka moom doonte reesoon na, mënta ñàkk tàbbi Safara, ndeem dee ga dana gaar. Déet mu koy jariñ fa Aji-màgg ja ag askaneem, foofee, jëm ci Yonent bi. Jëw ab jullit ci waxi Aji-deñ-kumpa ja, moo gën a ñaaw ci lekk méddu mbaam. Xisab ku ñu jam ka ak ñaar ña doy na la ag jàjj ci lu dul nar. Ag tàmbaleem, naka Yonent Yàlla, yal na nekk ci moom gën jaa selli xéewali Yàlla, nekkoon na di aji-dem, dikkal na ko waay. Mu ne ko : “Alku naa yaw ngën gi Yonent bi”. Mu ne ko : “Lu tax?” Mu ne ko : “Naka man njaaloo naa te mbir mi muy aji-sëŋewu, cig tey tukkee ci man”.  Mu ne ko : “Wool nit ñi ñu jam la”. Topp mu woo leen ñu rey ko ngir dana jublu. Ginnaaw ba, topp na ko [moom Yonent bi] ñaari waay, ñuy jëw ñoom ñaar waa ja ñu jam, ba dikkal leen ñoom ñaar méddu mbaam, taxaw na [moom Yonent bi], mu ne : “Yéen ñaar ñii lekkleen méddu mbaam mii”. Mu giñ:  “Naka man danaa gis, moom waa ji, muy diri ca Àjjana ay yéreem”. Ñu geccewu ñoom ñaar.  Mbañeel fa yile tànneef mooy sag mbañ ab jullit ci lu dul sabab. Dana waral ag mbañeel ci yoonug ka ñu tànn ka, yal na Yàlla dolli xéewal ci moom topp mu teral ko. Gis ngëneel ci keneen, njaaloo, reetaane ak fo; ñaaw na ñaawtéef. Képp koo xam ne ma ngay gis ngëneel ci xaj, xaj bi sax moo ko gën ci lu dul sikk. Ngir naka cosaanug képp nit mooy Aadama, te moom mi ngi tukkee ci banub suuf ; xamleen Déet ngay gën, yaw sama mbokk, ci kenn ngir réere la nga xam ne danga ca mujj ëllëg.   Feeñal ag màggal ci jublug ŋàññ tudde na ko, ñoñ xam-xam, reetaane.  Dëgg-dëgg po mooy mépp po mom tere na ko yoonu Yonent bi.  Waaye am na ci po muy aji-dagan, am na ci moo xam ne askanaleef na ko jëm cig sibéel, am na ci moo xam ne soppeef na ko.  Aji-daganam mooy kaf ànd ak ug xarit ci dëgg; déet leneen ci dëgg-dëgg. Gu ñu sibam mooy baril ko ag baril; ngir naka moom dana sànk fan ya. Lu ñu soppam mooy fo ak sa soxna mbaa ak sa doom ju di ju ndaw; bàyyil caay-caay. Daganal nañu po ci bant fett, niki nii ci sab xaj ak fas; xamal jàppukaay ba.   Araam na mu xool jaambur bu jigéen, niki nii di bànneexu ciy waxam; bàyyil lii ak lee. Ak lekk alali nit ñi, fas way-xam ña ci lu dul teeyug bakkan, araam na ba-tey. Ak loo xam ne fiiróonte na ak moom te wooyeef na ko ci ag lekkam ngir bari kersa. Tere nañu ba-tey, jële ca aji-xereñe ja, Amsa ak Lamsa cig araamal. Amsa mooy ayibal ci jungug bët yi, Lamsa dana nekk ci làmmiñ; ràññetleel yaw aji-xel-lu ji.  Lekk alal ci turu diine ak ci rammu; niki nii yéexe jëfi topp Yàlla. Ñi yées ci mbindeef yi ñooy ña nga xam ne danañu jàpp, ci turu diine, ay alal te ñu koy lekk. Seeni biir ya danañu nekk niki ay njéende ëllëg ak niki ay néeg ci lu dul nar. Danañu dox, jiit ya ànd ak jaan ya, ca biir, ànd ak ug mbugal ci lu dul dee. Dana loru képp ku nekk Safara ci xetug seeni biir ndeem ngelaw la dana gaar.  Déet di ko ñeel ànd ak ub kàccoor, du càggeenu jaxasook moom ñeel lu dul lor gog joyal nañu ko. Koo xam ne dana ànd ak ñoom fii ci àddina ci seen tedd-nga joojee, dana nekk di aji-bokkaaleek ñoom ëllëg ci seen toroxte.  Teetleen jaxasook ñii, ngir jaxasook ñoom bokk na ci gën jaa boni yëf. Waaye mudaaranteek ñoom nag soppeef na ko, niki la saxee cib yax ci addiis. Ab dayoom mooy gërëmloo leen ci loo xam ne tereef na ko; muy lu ñu sib waxal mbaa lu araam. Yellul ndare ñeel aji-xam, ku di aji-mat, koo xam ne nekk na di aji-maandu te du jeng. Aji-xam ja tey aji-jeng, déet muy yell ci moom, am kemam aji-réer ji ba-tey; nanga yewwu.  Déet di ko ñeel sàkku ngërëmal mbindeef ci sànjab Aji-màgg ji kay bind mbindeef yi. Yàlla ak Yonent bi ñoo gën a yey ci ñu gërëmloo mbooleem way-gëm ñi ci jamono. Dikk na ci waxi Ahmad ka di ku ñu darajaal, yal na dolli xéewal te musal ko ci wépp waxtu Aji-yónneem [Yàlla], ak i ñoñam, ak i saabaam ak bépp aji-gëm ci moom ci kurélam ga; Addiis: Déet ag topp ñeel ku ñu bind ci moy Aji-bind ji; kon matalal kóllare ga. Wax naa : “Ku sàkku ngërëmal mbindeef yi ci sànjab Boroomam, ab dof la, kuy boroom ngëmment.”. Déet di la jariñ ngërëmal mbindeef ndeem gërëmloowoo sa Boroom; jengal wëliis lee jëm ci lii. Déet mu lay lor, ndeem gërëmloo nga sa Boroom, sànjab koo xam ne moy na ñeel ko. Jëf lëf njëkk muy xam la nga xam ne Boroom asamaan àtte na ko ca, muy lu ñu joyal, bokk na ca la nga xam ne araam na ci mukkàlaf; jiitalal ag xamlu cig jaamu. Te nekk na ca téere ba: “Laajleen woroom xam-xam yi”; texe ñeel na ku yittewoo xam-xam, di boroom gëstu.  Ku futtiku ci topp Aji-màgg ja, njëkk ag xamlu, ab dof la te déet di aji-xel-lu. Kuy xamlu ci lu dul aji-xamle gu di aji-dëggal, naka moom boroomug deflewu la. Farluleen ci xam-xam yéen mbokk yi ak topp Kilifa gi ci lu dul yéexe. Koo xam ne faat na xam-xam ànd ak topp ya, fasetnaa xam lu ko naqari fa faatu ga. Na roy, moom aji-jaamu ja, ca way-topp ya sunnas Yonent bi Ahmad kay ku ñu wóolu ka. Aji-rammu sunu; yal na ko Yàlla dolli xéewal te musal ko ak képp koo xam ne méng na ko. Mooy ñiy digle topp Aji-yërëme ja te di wattandikuloo topp séytaane yi. Teetleen bànneexu bakkan ak topp biddaa te ngeen soxlawoo, ci bépp jamono, topp sunna. Ngir dajaleef na yiw wépp ci topp sunna te dajaleef na ay ya ci topp biddaa. Saxleen ci tàggat bakkan fàww ak xareek Séytaane ak ug rëbbu ag njub.  Nangeen bañal, ñeel seen bakkan yéen aji-xel-lu yi, loo xam ne gërëmloo na ko ñañu fàllas ñi, ña diy way-ñàkk.  Ñooy ña nga xam ne sànk nañu seeni fan ci moy Yàlla te déet di leen ñeel ku leen di tinu.  Yéemal seeni jooy ànd ak réccu ga bés-pénc ànd ak yeddeel ya. Dëgg-dëgg fàllas, ca ka nga xam ne gëstu na, mooy mu dikkal jëmm ja ci jëfi yiw ëllëg; niki koor, dox mbokk, julli, aj, umra ak asaka. Waaye nag xas na waa jii, lekk na alali kii te rey na bakkanu nit kii. Delloos na, jële ci moom, lépp loo xam ne jëf na ko jëme ca ña nga xam ne jëf na, ci ñoom, la nga xam ne jëf na ko.  Mu mujj di aji-ñàkk ginnaaw lii, te setaleefu ko ciy bàkkaar; topp jëleef na ca ña mu tooñoon la nga xam ne tooñoon nañu ko ciy bàkkaar fii ci àddina, jëme ko ca waa jooju ngir mu dolli ko ca la mu tooñoon.  Mujj na aw yenam di aji-galfan, déet di ko ñeel kem fatiil, ginnaaw ba ñu noccee la ko ñeeloon ciy yiw.  Dees na ko màng, ginnaaw lii ci lu dul yéexe, ca mbugal ga ca Safara. Niki nii tuxal nañu ko jële fa kilifa ga; yal nanu Yàlla musal ci fàllas. Danaa ñaan Aji-yërëme ja kay sunu Boroom di Aji-màgg, yéem naa ag sellam, dëppook sunnas Yonent bi,  Muhammad sunu soppe, sunu sang, aji-rammu sunu, kay sunu yaakaar te di sunu yonent. Yal na dolli xéewal ak musal, ci moom fàww, Boroom asamaan ak koo xam ne gindikoo na ci moom.   Niki laab mooy laabug toj ma, ci lu dul ag wuute ak laabug sobe sa;  Képp ci ñoom ñaar ci ndox lay doon mu di aji-laab tey aji-laabal, dina yéwénal fa aji-ñaw ja;  Moom mooy la nga xam ne ag ñoŋam soppikuwul; li mu ci jublu mooy cafka ga walla xet ga walla melo wa;  Ci loo xam ne dina tàqalikook moom (am ndox) cig mbaax, niki ag ñaay, ak ug nékk, ak loo xam ne niki sarniix, nee ma waaw;  Ak tilim, ak diw, ak lu deme ni saabu, ak diw-ñor, waxal ak luy nuru yii ma lim, waxu ma nag ban,  mbaa cepp, mbaa ceeñ, mbaa suufus kese, mbaa mbaalaa-mbaalaamum ndox, ci lu dul sikk;  Ndeem sobe si ràññeeku na, raxaseef ko te jaamu ci lu ñu boyalum ndox, barab ba;  Waaye nag mbalaan ma dees na ko fóot cig matale, ndeem lënt na, sobe sa, yaw waa ji;  Wis ga, cim ndox, dana war ndeem sikki-sàkka nga ci dalug sobe sa, xeeñtul;  Nekkul di war ci koo xam ne sikki-sàkka na ci sobees aji-jot ji ag wis, xamal.  Koo xam ne fàttaliku na ci jamonoy julli sobe, na dog julli ga ci lu dul werente;  ndeem nekkul di ragal mu génn ci waxtu julli wa, déet ag dox ca boobee.  Koo xam ne jullee na ak sobe ngir ug fàtte gog daw na, te mu fàttaliku ko gannaaw sëlmal ga;  naka moom dana baamu la mu julli woon ci waxtoom, ci dëppook way-jiitu ña.  Limu faratay njàpp xamees na ko, waxal juróom-ñaar fa kilifa ga di Laxdari;  Yéene, raxas xar-kanam, ak loxo ba ci tikk-jara ya ak masaa bopp, xeeñtul;  Raxas ñaari tànk ya ba ci ñaari dojor ya, gaaw ak ragg; ci lu dul nar;   Topp dikk na sunnaam ya di juróom-ñett; sag raxas loxo ba ci tikk-jara ya; nekkal di aji-wattu;  fa sag tàmbali doonte nekk nañu mbooleseen di way-laab itam; xeeñtul ka wattu xam-xam  Gallaxndikul, niki nii saraxndikul, niki nii fiirul; te nga delloo ag masaa ñeel sa bopp, limal masaa nopp;  Nanga yeesal ndox ma ñeel ñaari nopp ya mbooleseen; te nga toftale farata ya, kon danga nekk di aji-topp.  Koo xam ne fàtte na farata ci cëri njàpp ya, àtteem ci loolee ñaari àtte la, wattul.  Ndeem nekk na di ko fàttaliku cig jege, na ko def ànd ak la nga xam ne daw na ca ginnaaw.  Ndeem nekk na ginnaaw yàggug jamono, na ko def ci yéene; nanga sonne.  Waaye nag war na ko mu baamu la nga xam ne julli woon na ko cig njëkk, ngir ug laab ñàkkeef na ko. Ndeem bàyyi nga sunna, yaw waa ji, dikkeel ca sunna sa ngir la nga xam ne def nga ko jublu ciy jaamu Yàlla.   Doo baamu la nga xam ne wéyoon na te mu faat, ngir naka moom [sunna] du yàq julli.  Ndeem fàtte nga ag déngléere ca yaram wa; raxas ko moom doŋŋ ànd ak yéene ca boobee.                                                            Farata mooy loo xam ne boo ko bàyyee, li ngay jëf du baax. Kon moom mënt a ñàkk. Waxuñu jàppukaay bi waaye cër bi nekk diggante conco bi ak tikki-jara bi. Sunna mooy lu Yonent bi def, lu mu wax, lu mu digle mbaa lu ñu def ci kanamam te waxu ci dara. Jàppukaay ba. Bu fekkoon raxasutoon loxob càmmoñ bi, da koy raxas, raxasaat la ca sësoon lépp. Cër ba doŋŋ lay raxas. Du raxasaale la ca sësoon lépp. Bu fekkee njàpp moomee nga xam ne da cee am cërug farata bu mu raxasutoon, dafa jotoon a julli, day baamu julli ya mu ca julli woon yépp. Julli, jàpp mënu caa ñàkk, te njàppam lii matul. Boo jàppee, fàtte cëru sunna, ba julli ca. Boo ko fàttalikoo doo fey julli ga waaye dangay raxas cëru sunna boobee rek. Ci misaal ab yaatu-yaatu ci loxo bi.    Topp war na nga baamu lépp loo xam ne julli woon nga ko njëkk ag raxas woo xam ne waraleef na ko.   Ndeem fàttaliku nga sunna ginnaaw sag tàmbali ci xar-kanam wa, niki saraxndiku, déet ag dellu  njëkk ag matal [raxas xar-kanam wa], waaye nag yaw cam si, nekk na ci loolee wuuteek boroom xam-xam yi. Ndaal ay ngëneel ñeel (njàpp), mooy nga wax Bismilaah; ginnaaw ba mooy nga soccu, soril moy ga;  Limees na ag raxas gog dikk na di dolliku ci raxas gu njëkk ga, muy ngëneelug jaamu;  Jublu naa ci xar-kanam ba ak ñaari loxo ya, niki nii toftale ga, ci lu dul nar;  Tàmbali ci li ñu jiital la, la di la ñu baaxoo; cig masaa bopp cig digg-dóomu;  Ak néew ug ndox ma ci cër ba niki noonu; jiital sa ndijjoor ca càmmiñ ba, jàpp ko;  Xaliilal baaraami ñaari loxo yi ci lu war, dees na ko sopp ci ñaari tànk yi;  Waral nañu xaliil cib sikkim buy aji-woyof ba-tey, waxuma aji-fatt ja;  Jublu naacig njàpp; ndaal cangaay nag moom, dees na ko waral ci ñoom ñaar, ci la nga xam ne dana feeñ;   Way-firi njàpp dikk na di ay toj-toj, jële fa ñoom sëriñ sa, ak sabab yoo xam ne mën na faa jaare ba toj; ci li nga xam ne sax na.  Ay toj-tojam mooy am ngaanuwaay, ngelewal, masyuak dem ginnaaw-kër ba-tey, niki nii wadyu.  Ay sababam mooy xëmte, nelaw yu diis, màndite ak say; wattul yaw aji-xel-lu ji.  Fóon ak bakkan mbaa ak gémmiñ, bokk na ci way-firi jàpp yi; ci waxi sang ba.  Laale jigéen pëyam niki nii, ci sàrtul lunkal baaraam ba; sàmmanteel ak jàppukaay ba.                                                             Kenn du bàyyi farata di dem ci sunna Am na ñu ne dangay dellu ci sunna sa door a eggali farata ba. Ngëneel (lu ñu sopp) mooy loo xam ne boo ko defee am tuyaaba, boo ko bàyyee deesu la wax dara. Bala ngaa tàmbali Xaliil googu Mooy ndox mu weex moomu di génn ci sàkkaras kuy xalaat jigéen Ndox mu weex la moo xam ne ginnaaw am gaanuwaay lay génn. Mooy ngay nelaw yore dara ba mu rot te yégoo ne rot na, mbaa ay nit jaar ba jàll te yégoo ko, mbaa ngay nelaw ba yuut te  Sag laal jigéen ndeem jublu nga ca bànneex, walla jubluwoo ko ci te am ko ca.  Niki nii laalug sàkkara yaw sama àndandoo ci sa biir baaraam walla sa biir ténq.  Aji-wóolu cig laab waaye sikki-sàkka na ci toj mi, waralal ci moom njàpp; ca la nga xam ne gëstu na.  Ndeem nekkul di aji-jax-jaxal, kuy aji-yàqum xel, déet ag baamu ci moom; mbir mi muy lu ñu joyal.  Waral na ñoñ-siyãs raxas sàkkara sépp ngir masyu, ci lu dul ñaari waayàlla yi.  Masyu, am ndox la muy génn ci sag xool jigéen ngir bànneex bu ndawe ak ci sag xalam jigéen.  Déet di ñeel, ku dul aji-jàpp, julli; du caagéenu wër néegub ka nga xam ne dina méngale xéewal ya.  Niki laal ab kaamiil, waxal aw der la ñeel ko, ci bant walla ci mbalaan walla lu nuróok loolu.  Waaye laal ab xaaj, ci ka nga xam ne xamlu na ci moom doŋŋ, daganaleef na ko fas way-xam ña.  Àlluwa niki kaamiil ñoo yem ci araamal ga ñeel ku dul boroomug njàpp yaw sama xarit.  Waaye nag dana dagan, ñeel ka nga xam ne dees na ko xamal, ag laal àlluwa, niki nii aji-wér, kuy aji-xamal.  Laalug gune yi ànd ak sobe, mi ngi mel ni laalug mag ñi ci moy ga.  Bàkkaar ba nag war na aji-jottali ja; bul nekk aji-jottali (ab kaamiil) yaw aji-laaj sama.  Koo xam ne dina julli ci lu dul ag laab, ci lu dul lor, boroomug caay-caay la bob feeñ na.  Déet di ñeel ko ci boobule tiim Bés-pénc lu dul Safara.  Yal na Yàlla musal nu ci peert ak ayi Ibliis diirub jamono.  Dana war, ngir ñetti yëf ya, cangaayul farata; ci lu dul werente.  Li ma ci jublu mooy janaba, mbërëg ak deretu meret ju dog. Ndaal janaba ci ñaari xaaj dees na ko xiyaas.  Bu njëkk ba mooy génnug maniyu tukkee ci góor ànd ak bànneex, bu di bu ñu baaxoo; nanga xel-lu;  Ci nelaw walla yewwu ci ànd ak jigéen, mbaa lu dul lii tukkee ci sawukaay ci ndajeem boroom xam-xam yi.  Ñaareel bi mooy fàddug boppu sàkkara cim pëy, doonte ci lu dul génne am ndox la; xamal.  Nekkul di war sangu koo xam ne aji-gént la ciy nelaw, waaye dara génnut tukkee ci moom.  Koo xam ne dana fekk ci mbalaan ma aji-wowi maniyu, te nekkul di xam waxtu jotug maniyu ba,  na sangu te baamu la mu julli woon tukke ci nelaw yoo xam ne nekkoon na ci moom boroomug yàndoor.  Ndaal farata ya, bi ci njëkk mooy yéene fa ag tàmbaleem, gaaw ak jonj; feeñ na.  Topp ag matale ñeel mbooleem yaram wa ak ndoxum kese ak rombale loxo ba. Sunnaam ya kem farata ya dees na ko lim muy ñeent tamit, ca ka nga xam ne gëstu na.  Sag raxas ñeel ñaari loxo yi ba ci ñaari tikk-jara yi, kem sag njàpp; ci lu dul nar.  Galaxndiku njëkk ngay saraxndiku ak masaa ñaari nopp ya; ci lu dul ŋaayoo.  Li ma ci jublu mooy sa bën-bënub nopp ci kasrag saad, moom bën-bën la bu di aji-feeñ ci sa bopp.  Te bagaanug ñaari nopp ya, raxas la nga xam ne feeñ na ci ñoom ak la ca biir ba; dees na ko xalaat muy lu war.                                                             Buy raxas xar-kanamam lay yéene. Mooy bu raxasee cër, balaa wow mu raxas ba ca topp. Ndoxum kese dees na woowee it nodxum mutlax. Xam-xam Ndaal ngënnéel yi, jëlal ab lim seen, wax Bismilaah naka la wéyee woon; ginnaaw ba.  Nga tàmbali deñal sa sobe, topp ag raxas ñeel sa sàkkara; danga yéene farata foofee.  Topp nga tàmbali cëri njàpp ya ci benn-benn njëkk gën jaa kawe yaram wa.  Nga ñetteel bopp ba ci ag raxas, te nga tàmbalee ndijjoor ci càmmoñ ba.  Gënëlal néewal am ndox ci lu dul ab dayo ci cër ya ca raxas yaram wa.  Képp koo xam ne fàtte na ab déngléere mbaa ab cër, na nekk aji-gaawe ñeel raxas ga; nanga xiyaas.  Topp mu baamu ca boobee lépp loo xam ne julli woon na ko njëkk ag raxasam; ngir waraleef na ko.   Ndeem nekk na aji-yéexe raxas ga fas bam ko fàttalikoo, loolee yàqug cangaay la; dana gaar.  Waaye dana ko doy fiirooraxasam njàppam ci lu dul wuute.  Daganul tàbbig jàkka, du càggeenu jàng Alxuraan ñeel aji-janaba; déedéet.  Ndare ab laaya mbaa ñaari laaya ngir ag muslu ci lu dul nar.  Tere na bépp aji-xam tey aji-jaamu ñeel aji-lott wëliis laal am ndox mu sedd;  Muy dikke soxna sa ndare gannaaw bu mu xaroo jumtukaay bob dana tàngal ci moom ndox ma;  Waaye ndeem gaar na ko gént, déet di war ko ginnaaw ba ay yeddeel.                                                               Diggante boo raxasul Yaay xam déngléere mbaa cër ba mu doon Bi ngay sangu ci misaal, raxasoo loxob cammoñ bi, li tàmbalee ci conco bi ba loxo bi jeex nga raxasutoon. Bi nga ko fàttalikoo, sam njàpp toj, nga ne naa far jàpp. Boo jàppee raxasaale ko, day mel ni raxasaale nga ko ci cangaay la.  Dikke soxna sa mooy séy ak soxna sa. Ku ragal ndox mu sedd, balaa tëdd ak soxnaam, na ut lu muy tàngalee ndox ma ba bu noppe mën a daldi sangu.  Aji-tukki juy dox ci lu dul moy Yàlla, ñeel na ko tiim ci jamanoy dox ga.  Am kemam aji-feebar ju góor ak aji-feebar ju jigéen ñeel bépp julli naafila mbaa farata;  ak aji-teew tey aji-wér ngir farata, ndeem ragal na génnug waxtu wa ngir ngànt, kii;  Waaye nag déet naafila walla julli jumaa, déet ab néew itam goo xam ne ràññikuwul; xel-lul.  Limu faratay tiim xameef na ko muy juróom-ñett fa aji-dégg fiq ja kay kojug Laxdari.  Yéene, topp pàkk bu laab, ak ub dóor bu njëkk ànd ak fëgg goo xam ne digleef na ko.  Niki noonu masaa sa xar-kanam ak ñaari loxo ya tukkee ci baaroom ya ba ci tikk-jara ya.  Ak gaaw, tàbbi ci waxtu wa; bokk na ca jokkale ko ci julli ga.   Ndaal pàkk ba mooy suuf, ban mbaa doj; buleen sikki-sàkka,  nees, ban buy rémbi-rémbi; dikk na ci tuxal ga; ak luy nurook moom niki suufas ceeñ ak beeñ  Daganul tiim ci ay bant, ak palaatar bu ñu togg ci waxi tànneef ya.  Ak ag basaŋ, ak ñax mu sax ak luy nurook moom ci bépp gàncax gu sax.  Ndeem feebar nga, fa làkkub doj mbaa ban, ba lor ja gàllankoor saw yaram;  te amoo koo xam ne dina la indil suuf ; ñeel na la nga tiim ca yooya; ca yolomalug Yàlla may Jéggalaakon.                                                               Koo xam ne tukkiwul (aji-teew) mayuñu ko mu tiimal ñeel naafila gu beddiku. Su amut am ndox na bàyyi naafila ga. Ajjuma, tisbaar mën na koo wuutu boo amul am ndox. Sañta tiimal jullee néew bu ràññikuwul. Maanaam mennum moom doŋŋ nga ko fi mën a jullee te amutum ndox. Doj boo xam ne na ko Yàlla bindee woon la mel “neige” ci Faranse Ban bu ànd ak ndox Suuf su jaxasook xorom Suuf su amul pënd  Sunnaam ya ñett lañu ndeem danga koo lim. Bi ci njëkk mooy yeesal dóorub loxo ba,  masaa diggante tikk-jara ak coñc; topp ñetteelu sunna ya mooy toftale goo xam ne dana matale.  Topp ngëneel yi dees na leen lim ñuy ñeent, bi ci njëkk mooy nga wax Bismilaah; nanga dégg.  Te nga jiital ndijjoor ba ci càmmoñ ba niki ci leneen lu dul moom, jiitu woon na ngëneel.  Niki nii, jiital bitib xasab ba ba-tey ci biiram ba wëliis xëccoo.  Nanga jiital la ñu jiital ca cër ya ca la ñu mujje la ci lu dul sette.  Ndaal way-firi tiim mbooleseen niki li ñu jiitaloon ci njàpp la; mbir mi muy lu ñu boyal.  Ndare ngir am ug ndox njëkk tàbbi ga ca julli ga; déet gannaaw ba; naka la ko yaxale aji-xel-lu ja.  Fóore ja nga xam ne wattu na fiq tere na ñaari farata yoy booleef na leen ci benn tiim.  Waaye nag ay naafila yu bari dagan nañu ca benn tiim ba, ndeem yéeneef na ko; yewwul.  Ka nga xam ne tiim na ngir farata, dagan na ñeel ko ginnaaw ba naafila; niki  mu ko ñeelee jàng Alxuraan, wër Kaaba ga, laal Alxuraan ci lu dul wuute;  Ci sàrtu yéene ànd ak jokkaloo ak tàbbig waxtu wi ci méngale ga.   Ndeem tiim nga ngir naafila, nanga daganal ci moom mbooleem loo xam ne tudd nañu ko ci woy wi.  Lu dul farata, ngir naka moom tereef na ag toggaleemlu dul moom ci loo xam ne yoonaleef na ko.   Koo xam ne tiim na ngir faratay gee, dagan na ñeel ko safaak wittar ginnaaw ba; nanga dégg.  Ci sàrtul mu nekk di aji-jokkoloo ci lu dul yéexe; naka la wéyee woon cig njëkk.  Ndeem tiim nga te aji-janabu nga, waral nañu ci yaw nga yéenewaale ko  Ndeem bàyyi nga ko, moom yéene ja, ca tiim ba, nanga baamu julli ga wëliis defle.                                                             Cër bi, li ci jiitu ngay njëkkee. Bu dee loxo bi, ci cati baaraam yi ngay tàmbalee. Bu dee kanam gi, ca kaw ngay tàmbalee. Lépp lu doon firi njàpp day firi tiim. Soo tiimalee lu dul farata, boo noppee doo ca mën a sësale farata.  Mbërëgi jigéen, cig séddale, ñett lañu, ndeem lim nga ko, ca lu ñu xam la.  Boroomug tàmbali, ginnaaw ba aji-baaxoo ak aji-ëmb kok dana yaakaar ci moom njariñ.  Gën jaa bari mbërëg ñeel boroomug tàmbali, fukki fan ak juróom la ciy bés fas ku ñu roy ka.  Ndaal koo xam ne baaxoo na ci mbërëg njëkk lii; loolee aadaam mooy loolee; jàppal.  Ndeem deret ja wéy na ci moom, na dolli ñett ciy fan; bul jeng.  Li feek jéggiwul loolee fukki fan ak juróom ciy bés; déet ug dolli foofee, xamal.  Gën jaa bari ñeel aji-ëmb gannaaw ñetti ciy weer, limal fukki fan la ak juróom ciy bés;  ak luy nurook ñetti weer; gannaaw juróom-benn ciy weer, ñaar-fukki fan la ciy bés; limam ba xameef na ko.  Digal ko cig tàppe ngir mu matal aadaam ndeem ag dog am na.  Daganut jullig aji-mbërëg, du caagiinu wër kaaba ga ak laal kaamiil; kawe na.  Déet di ñeel ko ba-tey koor ci lu dog, niki gog farata ak gog ngàttanga; dëggëlal.  Déet di ñeel ko ba-tey tàbbi jàkka, doonte daa nekk ci këram; ca la ñu sukkandikoo la.  Waaye fey koor ga gannaaw laab ci lu dul julleem ga war na ko; xamal.  Daganal nañu jàng Alxuraan ñeel aji-mbërëg ngir ragal fàtte.  Daganul ñeel boroom këram mu joteeg moom ci pëy cig tey mbaa njuumte.  Déet di ñeel ko li nekk diggante jumbag ñeel ndaw si ak bëtu-wóom; ba ba muy matal cangaay la.                                                               Koo xam ne ëmb ba baax na. Bu dog amee, bés yi mu gis mbërëg lay waññi. Ci Imaam Maalik Feeñ na niki mbërëg cig tere ga ci dereti meret; gën jaa bari juróom-benni fukki fan la; limeef na ko.  Dees na ko digal ci sangu ànd ak julli ndeem feeñ na ag dog ag njëkkam; naka la miineef na ko.  Ndeem baamu na ko deret ja te mu nekk diggante ñoom ñaar fukki fan ak juróom mbaa gën jaa bari; feeñ na.  Aji-ñaareel ba ci ñoom ñaar dana nekk mbërëg, mu di aji-sosu fas aji-dégg fiq ja ba-tey.  Ndeem nekk na diggante ñoom ñaar lu yées fukk ak juróom ciy bés, dana war kon tàppederet ju yees ji ñeel ju njëkk ja.  Topp ndeem xool na nag ca nattale ga, fekk nga ko muy aji-matal ak wësin.                                                              Lépp loo xam ne tere nañu ko ku gis dereti mbërëg, tere nañu ko ku gis dereti meret. njëkk matug lim ba deret ja daggoon ak deret ju bees ji. Ci misaal dafa am doom, di gis deret ba mu yàgg deret ja dagg, toog lu mat  fan mu door a delsiwaat. Kon la delsiwaat duñu ne ci meret ma la bokk. Waaye deretu mbërëg la mu sosu. Maanaam dangay boole lim bii ak bu njëkk ba Bu deret ji daggee, matul  fan mu delsi, dangay waññiwaat li nga mujje am ak la nga njëkk am. Niki nii buy daggi-daggee daal, kon bés yi muy gis deret lay waññi. Bu matee  fan mu xam ne meret mi jeex na.  Waxtuy julli dana séddaliku ñeel waxtuw moxtaar ak ñeel kojug darooriyu fa fóore ya.  Moxtaaru tisbaar tukkee na ca jengarñiku jant bi ba ci mujjug taxawaay ba, wëliis ab lënt.  Tàkkusaan, moxtaaram, tukkee na fa moxtaaram tisbaar yem jëm ba ca waxtuw gelug suuf si, waxu ma sow ug jant bi; xel-lul.  Ndaal darooriyu ñeel ñaar yii mbooleseen, ñeel na sow ug jant bi; fa ka nga xam ne wattu na.  Timis, moxtaaram ma, waxal kem loo xam ne dees na ko julli, ci moom, ginnaaw ab sàrt boo xam ne xameef na ko.  Niki suturaal awra, laabug sobe, njëkk nodd ak liqaam ak laabum toj.  Topp gee, moxtaaram ma, tukkee na ca fàddug safax sa, ba ci ñetteelu guddi ga, wattandikul.  Topp darooriyu gee ak timis, jëm na ca fenkug aji-dëgguy fajar ja, askanele ko.  Defal moxtaaru suba tukke ci moom [fajar su dëggu sa] jëm ci ag set gu di aji-kawe ñeel xar-kanam, feeñ na.  Tàmbalig darooriyu tukke na ca set wicc googee ba ca fenkug ceeñeeru jantub Aji-maye xéewal yi.                                                               Moxtaar mooy waxtu wi nga xam ne boo ci jullee doo am bàkkaar. Teewul julli ci njalbéenug waxtu moo gën. Darooriyu mooy waxtu wi nga xam ne boo ca jullee, fekkoon nga amoon ngànt, doo ca am bàkkaar. Waaye boo amutoon ngànt, boo ca jullee am nga bàkkaar. Mooy bu jànt bi nekkee ci digg asamaan ba rëcc jëm sowu. Mooy bu sa taxawaay tollook sa taxawaayu ker. Mën nga koo nattee it: bu sa ker matee ñaari yoon sa taxawaay. Mbaa boo taxawee jublu sowu bañ a sëgg te bañ a téen, bu say bët yemee ci jant bi rek xamal ne moxtaarum tàkkussan jeex na.  Darooriyu tisbaar ma nga tàmbalee fa moxtaarum tàkkusaan tàmbalee. Darooriyu tàkkusaan ma nga tàmbalee fa jant bi tàmbalee xonk. Bokkuñu fu ñu tàmbalee waaye ñoo bokk fu ñu yem. Ña nga yem fa jant bi sowe. Maanaam fu jant bi sowee, sàrt timis nga mën ko faa def, boo ko fa defee fa la moxtaaram yem. Mooy sol mbubb Niki sangu janaba Am na ñu ne, xonk-xonk jant bi fu mu jeexee fa la moxtaarum timis yem. Ciy waxtu,  minit ginnaaw noddug timis. Bu xonk-xonk jant bi wéyee. Boo xaajee guddi gi ñetti xaaj, bu xaaj bu njëkk bi jeexee fa la moxtaarum gee yem. Darooriyu timis ak gu gee ñoo bokk fu ñu yem. Waaye bokkuñu fu ñu tàmbalee. Darooruy timis a ngi tàmbalee fi moxtaarum gee tàmbalee. Bob gee a ngi tàmbalee bu xaaj bu njëkk, bu guddi gi, jeexee. Boo xaajee juddi gi ñetti xaaj. Boo xoolee jëmm xàmmee ku mu doon.  Darooriyu suba mi ngi tàmbalee bu bët setee wicc ba jant bi di fenk.  Topp pey ga ci mbooleem waxtu yi, dina askanu ci ginnaaw yile waxtu fa Aji-àtte ji.  Askanaleel di aji-màggi bàkkaar ñeel aji-yéexe julli, ba mu faat ko, ci lu dul ngànt loo xam ne xameef na ko.  Sibeef na, ginnaaw julli suba ba ca fenkug jant ba, naafila; waxu ma nag fey lu ñu fàtte.  Ginnaaw tàkkusaan ba ca jullig timis itam, ak ginnaaw julli fajar, fa jépp aji-xel-lu.  Waaye boroomug wird, dees na gis ag daganam ñeel ko, ndeem not na ngëmment ñaari bëtam.  Waaye naafila, ndeem ilimaanu àjjuma jekki na ca kaw minbar ba, xameef na sibéel doŋŋ.  Tere nañu naafila, ginnaaw àjjuma, ndeem génnul ilimaan ja ca jàkka ja; jàppal.  Jeex na, wax ja ci waxtu yi; léegi nanu walbatiku jëm ca julli ga.  Ndaal julli, ay sàrtam mooy laabug am toj topp laabug sobe;  ca mbalaan ma, yaram wi, barab bi ak suturaal awra cig nëbbu.  Jublul xibla te nga bàyyi ay wax ak jépp jëf ngir déeyaaleek Yàlla may Musalaakon.  Awray góor, wëliis nar, mooy la nga xam ne nekk na diggante jumbux ak ñaari bëti-wóom.  Ndaal jigéen, mboolem yaram wa, dees na ko lim muy awra fas boroom xam-xam ba.  Ndare la nga xam ne setteef na ko ci ñaari ténq ya ak xar-kanam wa, ci lu dul bopp bi ak ñaari tànk yi.  Sibal nag julli ci tubëy ndeem dara nekkul ca kaw yaram wa; dees na la yool ca boobee.  Aji-sobewu ji mbalaan, ndeem ñàkk na am ndox ak mbalaan ginnaaw ag sàkku ñàkk na ko;  naka moom day julli ànd ak sobe sa, ndeem dana ragal génnug waxtu wa; ci waxi ka xàmmee [àttey fiq]  Ndeem nekk na di aji-yéexe julli ngir ñàkk a laab, moy na Boroom xéewal ya.                                                            Fey julli (Xadaawu) mooy julliwoo ko ca moxtaar ma mbaa ca darooriyu ja. Boo ko ca jullee nag, jooxe lañu koy tuddee (Fadaawu). Du tee nga xam ne boo amul ngànt te julli ko ca darooriyu ja, jooxe nga waaye danga am bàkkaar. Ku julliwul ca moxtaar ma ak ca darooriyu ja te amoo ngànt, xamal ne def nga bàkkaar bu réy a réy. Fey moom amul waxtu. Saa yoo ko fàttalikoo rek, mën nga koo def. Bu fajar ji xasee xar, ñaari ràkkay fajar rek lees la may nga naafila ko. Niki naafila yoo doon def ci guddi gi, tey nga nelaw ba defoo ko ba ñu noddu fajar. Kon foofu, boo julee sa ñaari rakkay fajar te julleeguñu farata ji, mën nga ko faa def. Jekki mooy toog Dañuy bañ naafila bu ilimaan ji yéegee ci minbar bi. Bu fekkee bi muy yéeg tàmbali woon nga naafila, danga koy gaawal. Kawar gi bu ca dara feeñ. Meneen mbalaan mu sobewul mu mu mën a sol.   Koo xam ne amut, ngir ug rafle, loo xam ne dana suturaal ci moom awraam, na julli niki noonu; nanga yewwu.  Aji-moy xibla ku ñu digal la mu baamu, ci waxtu wa, ag julli fu mu fu gaare.  Lépp loo xam ne dees na ko baamu ci waxtu wa, waxuma lu dul loolu, naka moom ngëneel la; yal na nga am ag nammeel.  Moom [ngëneel] kem naafila la, deesu ko baamu ndeem génnug waxtoom wa; wóoleef na ci lu wér.  Limu farata yi dees na ko xam, waaye sëriñ sa wuute nañu ca lim ba.  Lenn ca sëriñ sa tudd nañu fukk ak juróom ciy farata. Ñenn ñi tudd fukk ak juróom-benn.  Waaye, la nga xam ne Laxdari tudd na ko, danaa dikke ci moom ngir gone ga wattu ko.  Bi ci njëkk mooy sunu yéene ba di bu ñu ràññee, topp kàbbaramba di bu ñu biral.  Am kemam Faatiha, topp taxawaay ba ngir digub yaar yii; naka la yaxale ilimaan ji [Laxdari].  Limal ab rukkoo, topp yékkatiku tukke ca rukkoo ba, sujjóotal ci ab jë te nga yékkatiku tukkee ca moom.  Limal, mu bokk ca farata ya, yemoo; naka nii limub dal ga, jàppeef na ko jële fa ñoom [sëriñ sa].  Sunug toftale diggante farata ya, jëmmi sëlmal gi, jotaayam ba tukkee ci Al ba ci Kum, yaw fere wi.  Sàrtub yéene fas way-xam ña, ak lëkkaloom ak kàbbaru armal bi.  Limub farata ya yem na fii, ca la nga xam ne Laxdari, kay aji-làq ji kawe ga, nettali na ko.                                                             Bu moxtaar mi jeexul. Bu moxtaar mi jeexee nag wàcc na ko. Bu waxtoom jàllee doo ko baamu. Niki naafila yoor-yoor, bu yoor-yoor jàllee doo ko fey. Ba mu des ñaari ràkkay fajar. Waaye moom ba bu jant bi jengarñikoo. Def sam xel li nga bëgg a def. Kàbbaru armal mooy nga wax Allaahu Akbar (Yàlla màgg na) Waaye ci ilimaan ak ku beru lay nekk farata. Lu ñu sopp la ci maamuun (aji-topp ilimaan). Rukkoo mooy dangay sëgg, teg say loxo ci say bëtu-wóom, firi baaraam yi te dëgëral ko, samp tànk yi, ginnaaw ba day yem kepp nga xam ne boo ca defoon ndox du tuuru jëm ca ginnaaw mbaa ca kanam., doo jatt loos wa itam Mooy siggi ba taxaw jonn. Sujjóot ci jë bi mooy farata, bu ci bakkan bi moom sunna la. Mooy booy taxaw mbaa ngay siggi, danga koy def ba ne jonn. Degg googu ngay def, say cër bañ a yëngatu ca taxawaay ba, ca rukkoo ba, ca sujjóot ba ak ci jëfi jullit yépp, loolu farata  la. Wax Assalaamu Aleykum Toog gi ngay toog di wax Assalaamu Aleykum Fere mooy taalibe  Maamuun, ñaari yéene lay def : yéene julli ak yéene roy ilimaan.  Moom yéene ji  Nanu dikke ginnaawam ci limu sunna yi, ak ngëneel ya ci aw woy wu di aji-rafet.  Bokk na ci sunna ya, liqaam ak ub saar topp na ci Faatiha ja, ànd ak taxaw; sax na.  Ak yelu, ak biral, niki nii lim na ko Sami Allaahu Liman Hamidahu.  Bépp kàbbar bu dul ba nga xam ne jiitaleef na ko, sunna la ci dëppook boroom xam-xam yi.  Niki nii ñaari taaya yi ak jotaayu taaya ba, ba ca tàmbalig yewwiku ga; wax na ko kilifa ga.  Sunug jiital Faatiha ca saar ya, dees na ko xam muy sunna fas ñoñ-xool ga.  Ab sëlmal bu dib ñaareel ñeel aji-roy, mu dig junj jëmale ko ci ilimaanam, dolli ko ci.  Am kemam ab ñetteel ñeel ku nekk ci càmmooñam; xeeñtul mbooloo ma  Limeef na mu bokk ci sunnay julli, yaw sama àndandoo, ag biral ba-tey ànd ak sëlmal ba di aji-war.  Ak niki nii julli sunu ci Yonent bi, yal na ko dolli xéewal ka nga xam ne jox na ñeel ko àgg ga.  Jublu naa ba ca taaya ju mujj ja ak sujjóotu bakkan ca lañu siiwe la.  ak ténq, bëti-wóom, cati-ndëgu ak saatir ñeel ku dul ku ñu jiite, dana jublu.  Li ma ci jublu mooy ku beru di julli ànd ak ilimaan. Gën jaa néewam, xameef na ko, fas way-xam ña  mooy talaayub xeeju bant, ànd ak guddaayub xasab, déet muy aji-jax-jaxal sam xel, muy lu ñu saxal, luy boroomug set.                                                             Bokkul ci julli gi, sunna muhaaxada la. Danga koy def door a kàbbar. Ci julli gees war a yelu. Ca ya ñu war a biral. Allaahu Akbar yooyu yépp lañu boole mu nekk benn sunna. Doo ber benn mu nekk sunna. Ci julli gu am ñaari taaya : gu njëkk ga ak gu mujj ga. Boo waxee Assalaamu aleykum Ñiy xalaat te di ko dëppale ak liy yoon. Sëlmal bu njëkk ba farata la ci ilimaan ak ci maamuun. Maamuun ji da cay teg wax Assalaamu haleykum ilimaan ji bu fekkee am na ku nekk ci càmmooñam, mu wax ko Assalaamu haleykum mbooloo may ràññale farata ya ak sunna ya ba lenn lu nekk nga mën koo jox àqam. Wax Assalaamu haleykum farata la, waaye biral ko ba ñépp dégg ko, sunna la. Yonent (saw) bi waxoon na : digal nañu ma bu may sujjóot, na am juróom-ñaari cat yuy laal suuf : jë, ñaari loxo, ñaari bëti-wóom ak ñaari cati baaraami tànk yi. Waaye jë ba rek moo cay farata. Saatir looy teg sa kanam la ngir bañ ku romb diggante foofee ak sab jë. Maamuun saatiru ilimaan doy na ko. Waaye nag bu ñu ko rawee ci julli ga, mu koy mottali, bu boobaa mën naa ut saatir. Bu jegee ab keno, day dem ba jege keno ba mu taxaw fa ngir mu doon saatiram. Xasab mooy genn-wàllu meetar. Warta doon lu ngelaw li mën a yóbbu. Lu am sobe deesu ko def saatir.  Ndeem danga laaj ci mbooleem ngëneeli julli, jëlal lim ba fii, yaw aji-laaj sama.  Yékkati ñaari loxo ya ba mu tollook sa ñaari nopp fa kàbbaru armal ba, feeñ na bokk ci ngëneel ya.  Ak wax “Rabbanaa walakal hamndu” ginnaaw yékkatiku ci rukkoo ñeel nag kenn ak ku ñu jiite, kuy boroomug toroxlu.  Niki nii wax “Aamiin” ba-tey ñeel na leen ñoom ñaar ci yelu walla cig biral fas way-xam ña.  Ndaal ilimaan dana wax “Aamiin” doŋŋ fa yelu ga ci lu dul ag biral.  Lim na sàbbaalug rukkoo ak ñaan ga ngay def fa sujjóot ba, képp koo xam ne wattu na fiq.  Sunug guddal suba cim njàng, dana bir di ngëneel, ak tisbaar dana nekk di yées suba.  Ag gàttalam ci tàkkusaan topp timis, topp ag digg-dóomu fa gee ga, lim ko.  Ak nekk aw saar wu njëkk di wu gën a guddu ci saaru ñaareel ba, miineef na ko mu bokk ci ngëneel yi.  Akuw melo wa di wu ñu xam fa rukkoo ba ànd ak jataay ba, lim na ko ñoñ-bànqaas yi.  Gënal nañu xunóot ak yelu ko, njëkk ag suufe jëm ci rukkoo, yewwul.  Dees na ko jàng ci aji-ñaareeli ràkka jullig suba doŋŋ, ginnaaw jeexug aw saar; wattandikul njuumte.  Fóore ja kay aji-dégg fiq, doomu Habiib daganal na, tàbbig xunóot ginnaaw ab rukkoo yaw aji-xel-lu ji. Limal, ba-tey, ñaan ga ginnaaw taaya ju ñaareel; yal na amaleef la ag njub.                                                             Ba ca gën nag mooy ténq ya day jublu suuf. Am na ñuy samp baaraam yi mu jublu asamaan. Boo ci def baax na. Muy tekki “Boroom bi jéggal ma te yërëm ma” Aamiin gi ci suuf lañu koy wax.  Ci julli gu ñu yelu. Mooy “Subhaana Rabbiyal Haziim wabi hamdihii” muy tekki “Tudd na sellug sama Boroom ànd ak sant” Muy “Subhaana rabbiyal ahlaa” di tekki “Tudd naa sellug Buur bu kawe bi”. Nga teg ca “Allaahuma ihfirlii …” ba mu jeex, di tekki “Yàlla yal na nga jéggal” Bëgg nañu booy julli suba yaw doŋŋ, boo jàngee Faatiha nanga ca teg saar bu nekk diggante Hujjraat ak Habbasa. Boo àndeek mbooloo jiite leen, bëgg nañu nga woyofal ndax mbooloo mi ñu feebar ak ñu yàkkamti mën nañu cee nekk. Saar ba nga tànnaloon suba. Lu mu ci mën a doon nañu nekk ñoom ñaar diggante Hujjraat ak Habbasa. Bu dee tàkkusaan ak timis, bëgg nañu nga jàng saar yu gàtt. Kon yaa ngi koy jëlee diggante Wadduhaa ba Naasi Gee moom saar bi du guddu te du gàtt. Yaa ngi koy tànn ci diggante Habbasa baWadduhaa. Nees ko leeralee ci xët yi weesu. Toog ci sa tànkub càmmooñ. Génne sa tànku ndijjoor, samp baaraam yi. Waaye biir baaraamu déy bi day féete suuf. Mooy “Allaahuma inaa nasta inu ka” ba mu jeex Boo jàngee Faatiha ak saar, bala ngaa rukkoo ngay def xunóot. Dafa am ñu ne dangay rukkoo ba siggi door a jàng xunóot. Njuumte bay dugal xunóot fees ko warul dugal. Moom nee na sañ ngaa rukkoo ba siggi ba wax “Sami allaahu liman hamiidahoo” dooga jàng xunóot, door a dem ci sujjóot ba. Mën nga cee jële ne boo fàtte woon xunóot ba rukkoo, dangay nég ba siggi ba jàng “Sami allaahu liman hamiidahoo” doog a sujjóot. Taaya ñaareel sunna la, Salaatu halan nabi ba nga cay teg sunna la. Naka ñaan ya cay tegu niki “rabbanaa aatinaa fiddunyaa” ak yi ci des yépp ngëneel lañu.  Dana nekk, ngir dollikug ñaan ga, di gën a gudd ci taaya ju njëkk ja yaw aji-xel-lu ji.  Gënal nañu ag ndijjooru fa sëlmal ga; sunug yëngal baaraamu sànnikaay; mat na ag mat.  Sib nañu sunug taxaw ci benn tànk ci lu dul yaggug jëf ja.  Sib nañu sunug lëkkale ñaari tànk; ak def ci gémmiñ niki ñaari dëram  walla ab dëram walla lu dul lii, ak geesu; ak gëmal bët cig julli  ndare ñeel ngànt kem ngelaw mbaa xool lu araam, naka moom dees na sàkku ci moom ca boobee.  Sib nañu wax “Laa xawla walaa xuwwata” ak “Bismilahi Rahmaani Rahiimi”, ci jullig farata, déet ci jullig naafila kem “Ahuuzu billaahi minachaytaani rajiim”.  Ak lépp loo xam ne day jax-jaxal jëmm fas ug julleem, loolee lu ñu sib la; feeñ na  ci poosam, ci ginnaawam, ci kanamam mbaa ci wetam; naka la ilimaan ja yaxale,   Sib nañu xalaat fas ag julli ci mépp mbir mom àdduna, mu di aji-dikk.  Lépp loo xam ne dana soxlaal wëliis ag ragal Yàlla fas ag julli, teet ko yaw waa ji.                                                              Taaya ju njëkk ji moom doo ca dolli “Abduhoo wa rasuuli ”. Bu ñaareel bi danga ciy teg “Abduhoo wa rasuuli ”, teg Salaatu Halan nabi, teg ca yeneen ñaan. Ilimaan moom day tàmbalee ci kanamam buy sëlmal wax “Assalaamu haleykum” daaneele ko ci sa wetug ndijjoor. Bu dee maamuun day wëlbatiku jëm ci wetug ndijjooram wax “Assalaamu haleykum”, bu ilimaan nekkee ci kanamam, mu jubale ko ab nuyyoo wax ko “Assalaamu haleykum”. Bu keneen nekkee ci sa càmmooñ, nga wax ko “Assalaamu haleykum”. Nga gis ne kon ilimaan benn yoon lay wax “Assalaamu haleykum” waaye maamuun mën na koo wax ñaari yoon ba ñett. Yëngal baaraamu sànnikaay (bob joxoñ) ci ñaari taaya yépp lay am. Waaye du am ci diggante ñaari sujjóot. Ñaari loxo yépp danga leen di tallal teg leen ci bëti-wóom yi. Waaye booy yëngal baaraam bi, loxob càmmoñ bi danga koy tàllal yemale baaraam yi teg ko ca kaw luppub càmmooñ bi. Teg loxob ndijjoor bi ci kaw luppub ndijjoor bi, waaye dangay lem ñetti baaraam yii (bob sanqaleñ, bob nombur ak bob digg bi), topp nga yemale te tàllal baaraamu sànnikaay bi ak bob déy bi. Waaye dangay teg loxo bi tegin woo xam ne ténq li du jëm suuf. Dangay wetal loxo bi. Bu ko defee ngay yëngal di jëmale càmmooñ ak ndijjoor. Waxuñu kaw ak suuf. Bu fekkee yaa ngi julli di koolaa (taxawee benn tank), bu fekkee yàggul sib nañu ko. Bu yàggee lool julli ga yàqu na. Nga laxase ñaari tànk yi itam sib nañu ko. Bu dee du yàq ci saar yi ngay jàng dara, sib nañu ko. Lu ko moy julli ga day yàqu. Bi ñu sib mooy geesu boo xam ne sa xar-kanam rek a wëlbatiku jëm ndijjoor mbaa càmmoñ, waaye sa jëmm wëlbatikuwul. Bu sa jëmm wëlbatikoo nag ba jubluwul pénku moom julli ga yàqu na. Niki jigéen ju yaram wi ne fàŋŋ ci biti. Am na ñu ne dees koo war a wax, am na ñu ne dees koo sopp, am ñu ne dees koo sib. Jullig naafila, boo koy tàmbali mën nga ne “Ahuuzu billaahi minachaytaani rajiim, Bismilaahi Rahmaani Rahiim”. Niki ab rajo buy wax. Waaye boo koy déglu ba xamatoo ñaata ràkk nga julli, julli ga yàqu na. Xalaat sa Boroom warta ëpp ba fàtteloo la foo tollu ci julli gi. Bu boobaa julli ga day yàqu. Yaxal na ci taalifam, ka nga xam ne xam na, naka ñeel na julli ag leer goo xam ne màgg na.  Waaye naka googale leer dana fenk, ci moom, xolub aji-julli ku di aji-ragal Yàlla; yewwul.  Ndeem dikkal nga ko, moom julli, noccil sab xol ci jile àddina ak li nekk ci biir mbooleseen.  Te nga soxlawoo ci fuglanteek sa Boroom, ma nga xam ne danga julli ngir jëmmam ja; toppal ndigal.  Nanga fas naka sa julli gi ag toroxlu la ci sujjóot, ci sag taxaw ak rukkoo.  Julli gi daal ag toroxlu la ñeel Yàlla, yéem naa sellam ga, déet di ñeel ko benn aji-nuroo  ci yii yëf, ak ñaan, ak sikkar, ak sàbbaal, ak woote,  ba-tey, ak ug màggal, ak ug màggal ñeel ko ci suufe gi ak booy wax Allaahu Akbar; sàmmoonteel ak yépp.  Nanga wattu ci julli ndax naka julli moo gën ci mbooleem jaamu-yàlla yi; kon màggalal mbiri julli.  Bul bàyyi Séytaane ba muy fo ci sa xol; bul jeng ñeel Séytaane; deefilay yedd.  Ngir naka moom Séytaane day far leerug sa xol, dana la xañ bànneex ci leeru julli.  Dénk naa la ci biir julli gi ci saxoo ragal Yàlla ak dëddu ci mbirum àdduna ak ug toroxlu.  Xamal ne naka moom julli dana terewëliis ay ñaawtéef ak lu ñu pakk ci lu dul ag nëbb  Waaye lii nekk na ci sababug ragal, waxuma julli goo xam ne ci lu dul ragal; nanga ragal Yàlla te nga sori ag toqe.  Nekkal di boroom sàkkoo dimmandikoo ci sa Boroom kay Aji-dimbalee ndax kat ndeem sàkku ngaa dimmandikoo ci ku dul Yàlla deesula dimbali.                                                            Laxdari Leer googu du fenk lu dul ci aji-julli bu ragal Yàlla. Bul defe ne képp kuy julli rek am leer googu. Sa xel mépp nanga ko def ci sa Boroom. Fuglu mooy “contrôler” ci làkku faranse. Boo fobee sa cër ci xar-kanam, muy li gën a tedd ci doomu-aadama, dëpp ko ci suuf si, nanga ci jublu toroxlu sa Boroom. Degg gi ngay degg doo yëngatu. Kenn nuróowul ak Moom. Kon Yàlla rek a ko jar. Booy sujjóot ak booy rukkoo. Jaamu-yàlla yépp bala ñoo ubbi di yër seeni téere, dañuy xool bob julli ba noppi. Bu yéwénee ñu door a jàll ci yi ci des. Bu yéwénul ya ca des kenn du leen xool sax. Booy julli, sa xel mii bul ko def ci Séytaane, muy jax-jaxal sam xel. Dangay def sam xel ci sa Boroom. Bànneex bi nga xam ne kuy yég leeru julli dakoy am, Séytaane dala koy xañ. Li ngay jàng nga koy firi di ci waaru. Boo ko mënt a firi ngay xalaat mbirum bàmmeel ak mbirum Allaaxira walla màggug sa Boroom. Booy julli nees ko sàkkoo, day dox sa diggante ak i ñaawtéef, ay moy Yàlla ak bépp bàkkaar. Koo gis muy julli te terewukoo def ay bàkkaar. Na xam ne sëgg ak siggi rek lay def waaye julliwul. Niki nga naan daa metti bu ma ko defee suba, tisbaar, tàkkusaan, timis ak gee. Fexeel ba julli yépp nga di leen def sa kem kàttan. Lu la jafe lu nekk, boo koy sàkku, nanga ko sàkku ci sa Boroom.  Dog bii tuddeef na ci ; jullig aji-feebar cig taxaw ak ub jotaay   ak seenub àtte ñoom ñaar ak la ca aju te dana war ci bépp mukàllaf  mu xamlu masalay bile bunt ngir déet kenn di kuñu musal ci feebar.  Ñeel na farata ciy mbir loo xam ne dees na ko lim muy juróom-ñaar fa ka nga xam ne xam na.  Sunug jooxe farata ja ci yii waral na ko way-dégg fiq ña ak ug nekkam cig toftalu.  Ñeent ci ñoom nekk nañu ci waral, ñett ci ñoom nekk nañu ci sopp.  Ndaal ya nekk ci war mooy taxaw bañ a wéeru, topp taxaw ànd ak wéeru ba-tey  Topp toog bañ a wéeru, topp toog ànd ak wéeru naka mu nekkee yaxug sunu sëriñ kay kilifa.  Waral nañu toftale yile mbir ci ñi ñu togg jëf ñi cig toftale.  Koo xam ne dana julli ciw melo te àttan na melo woo xam ne féete na ko kaw, àtte ba mooy yàqug julli goo xam ne feeñ na.  Ndaal ñett ya nga xam ne soppeef na sunug toftale ñeel ko ca la nga xam ne tànneef na ko  mooy jullig ka nga xam ne lott na wëliss yiici wetam ju ndijjoor ba topp càmmoñ ba cig toftale.  Topp ca ginnaaw ba, ndeem wuute na nag ci yile ñett, aji-daganloona ko, xeeñtoof na.  Topp sunug wéeru ga nga xam ne dana yàqu, ci moom, jullig aji-àttan taxaw; yewwul  mooy sunug wéeru ci lëf la nga xam ne dana rot fas ug rotam ca ka nga xam ne dana rotal.  Ndaal ndeem nekkul di rot doonte rot na lile lëf, loolu lu ñu sib la, nettali nañu ko.  Ndeem danga daganal aji-àttan ab taxaw ag jekkeem ngir naafila, deefu la yedd.  Waaye toog di naafila te mënoon a taxaw ci waxi jépp aji-xam, dees na fey ñeel ko ci genn-wàllug yoolub aji-taxaw.                                                            Juróom-ñaar yii Am na ñeent yoo xam ne danga leen a war a tegale. Ku mën a julli taxaw te doo wéeru, la la war mooy nga taxaw te doo wéeru. Jullig ka nga xam ne mënul benn ci ñeent yi ñu njëkk a lim. Jaaxaan waaye na tànk ya jublu xibla. Benn bi nga xam ne indiwuñ ko mooy mu dëféenu. Ca boobu, bopp bi mooy jublu xibla. Nga xam ne bu jugoon mën a jublu xibla.  Bu fekkee mënoon ngaa tëddee wetug ndijjoor bàyyi ko tëddee wetug càmmoñ mbaa njaaxaanaay mbaa ndëfénaay, batey sag julli baax na. Ndax toftale yooyu dañ koo sopp. Wéeru mooy wéeru ca la nga xam ne, wéeru nga ca wéeruwin wu dëgër woo xam ne bu ñu dandale woon loolee nga ànd ak moom daanu. Koo xam ne mën naa taxaw naafila nga ne ko mu toog gappuru naafila, boo ko waxee deesu la yedd ndax dëppoo na ak  Daganal nañu tàbbi cig naafila ka nga xam ne jekki woon na, topp mu jóg ginnaaw loolee; xiyaasal.  Waaye ndeem tàbbi nga naafila gi te yaw boroomug taxawaay nga, ca gannaaw ba nga jekki, déet yaw ngay boroomug yeddeel  ndeem nekkoo woon di aji-tàbbi ànd ak yéene taxaw, bu boobaa dees na tere jekki ga fàww.  Fey la nga xam ne nekk na ci am ndodd ci farata, waxal dees na gis ag waram cig gaaw.  Daganut sàgganug ka nga xam ne toftalu na ci moom, war na ci moom ag farlu.  Képp koo xam ne julii na juróomi julli bésbu nekk ci bés yi ci jullikaay bi,  naka moom déet muy bokk ci way-sàggan yi; li fi nekk dees na ko lim ci way-farlu yi.  Dees na ko fey ni mu faatee rek ca waxtuw teew, ag teew; safaan bi itam mooy waxtuw tukki.  Way-yemoo la ndeem nekk na di aji-tukki fa ag peyam walla muy aji-teew; dana sàkku ag njub.  Toftaleel cig war yaw aji-gis ji diggante ñaari julli yi di kojug teew ak aji-néewi way-faat  ànd ak julli ga nga xam ne waxtoom teew na, ndeem nekkoo woon di aji-fàtte ca waxtuw fey ga; yaw mi xel-lu.                                                                 Daganal nañu ngay naafila tàmbalee ko gappuru, ginnaaw ba nga yeggalee ko taxaw. Boo yéene woon taxaw. Ba nga koy sañ daal mooy dangaa tàmbali taxaw te bi ngay tàmbali yéene woon nga ne ràkka bii dama koy taxaw bii dama koy toog. Loolu boo ko defee kenn du la yedd. Bu dee dangaa yéene woon taxaw ràkka yépp, taxaw yenn yi toog yenn yi, tere nañu la ko. Sañoon nga gappuru lépp walla nga tàmbalee gappuru eggalee taxaw. nekk ci am ndodd mooy li la war Faat moom fum la ware, bu ko négee waxtu weneen. Fi saa sa nga daa di war a fey. Ndax boo naan naa nég ba ngoon, xamoo ndax ngoon dina la fi fekk am déet. Te ame nga bor bi kon gaawal fey ko. Bu ñu nee bés nag guddi ak bëccëg lees ci jublu. Julli yi faat. Bu dee julli gi, bi nga nekkee cig teew nga ko leb, bu demee ba fekk la ci tukki, nga xam ne dangay wàññi, boo koy fey danga koy matal. Li nga xam ne bi ngay tukki nga ko leboon. Te bi ngay tukki danga daan wàññi say julli, ndax tisbaar, tàkkusaan ak gee ñaari ràkka lañu. Boo ñibbisee bay matal say julli, la nga leboon moom ciy ñaari ràkka nga koy fey. Kon lenn lu ne daal nanga ko lebee woon nga koy feyee. Bi mu koy fey. Mën nga cee dégge ne julli goo xam ne dañu koo war a biral niki timis, boo koy fey bëccëg itam danga koy biral. Jullig tisbaar, nga xam ne dañu koo war a yelu, boo koy fey guddi itam danga koy yelu. Ñaari julli yu di kojug teew (maanaam yi ñuy yelu ak yi ñuy biral), boo leen di fey danga leen di toftale, niki tisbaar ak tàkkusaan. Boo ko amee tisbaar ngay njëkk a julli door a julli tàkkusaan. Timis ak gee it ñoo bokk waxtu. Boo ko amee, timis ngay njëkk a julli door a julli gee. Boo amee julli yoo xam ne dafa bëriwut, yooya itam boo koy fey, danga koy toftale. Ci misaal suba, tisbaar, tàkkusaan, timis, gee. Boo leen di fey suba ngay njëkke, teg ci tisbaar, tàkkusaan, timis, mujjee gee.  Ndaal aji-néewam ñeenti julli lañu ak lu ko yées, waxu ma lu kawe ñeenti julli; fas ña nga xam ne dëgërloo nañu seeni wax.  Koo xam ne dana nekk di war ko ñeenti julli waxal mbaa lu ko gën a néew, na jublu fey leen doonte  day génn waxtu julli ga nga xam ne waxtoom daa teew, naka xameef na ko mu sax ci yaxi boroom fiq.  Daganal nañu ci bépp waxtu feyug julli; Tere nañu naafila koo xam ñeel na ko ag fey,  kem naafila yoor-yoor, ak naafila weeru koor, waaye daganug Safaa ak Witar moom feeñ na.  Kem ñaari julli iit yi, ak muurug weer, ak ñaari ràkkay fajar, ak jullig mbaaw, ak jullig muurug jant.  Daganal nañu dajaleeg way-fey julli, ndeem yemoo na seenag julli cig ràññale; xiyaasal.  Ku nekk di aji-fàtte limub la nga xam ne war na ca pey ga yaw aji-xel-lu ji,  naka moom dana fey, dana julli ab lim bob du desal benn sikki-sàkka di ko gaar fàww.                                                               Bu ko ëppee, julli yu bari lañu koy jàppee. Kon boo amee bori julli yu néew, bu julli gi teewee te fàtte woo ko, dangay fey bori julli ya ba noppi door a julli waxtu wi teew. Boo ko fàttewul ba noppi julli waxtu wi teew. Boo noppee dangay fey bori julli ya ba noppi julliwaat waxtu wi teew ndax julli ga baaxul. Waaye boo ko fàttee ba julli waxtu wi, boo noppee dangay fey bor ya rek te doo baamuwaat julli ga. Bu ñu baree nag, dangay njëkke julli gi teew door a fey bori julli yi. Laxdari. Feyug julli moom amul waxtu. Bi ñuy wax naan araan na mooy julli bu jant bi tollee ci fenk ak ci so, naafilaa tax ñuy wax. Jullig farata moom taxul ñuy wax. Kenn du ami bor, feyagoo leen di maye. Mën ngaa ame bori julli farata ba noppi di naafila Safaa ak Witar . Tabaski ak Korite. Boo amee bori julli, mën nga leen a julli .  Mooy jullig ñaanum ndox. Bu ndox ñàkkee. Ci misaal ñu bari ame borub tisbaar, ñu dajaloo, tànn kenn mu jiite leen ñu fey. Ci misaal, dañoo bokk ame tisbaar, mbaa ñu bokk ame tàkkusaan. Waaye waxuñu kii amee tisbaar kii ame weneen waxtu wu bokkul ak moom, ñu bokk julli. Dañuy bokk benn waxtu woo xam ne benn bés la. Waxuñu kee ame tisbaaru dibéer, kee ame tisbaaru gaawu, ñu di ko boole.  Ku am bori julli te xamul lim ba, boo koy fey dangay julli ba mu wóor la ne ëpp lay def waaye du yées. Sunnaleef na, ngir jamaj joo xam ne feeñ na, ñaari sujjóot ngir ag dolli walla ag wàññi.  Dolli ga moom, ñaari sujjóot nekk na ci ginnaaw sëlmalga; nekk na ginnaaw ñoom ñaar ag taaya topp sëlmal.  Sujjóotal ngir wàññi njëkk sëlmal ginnaaw ab taaya te nga dolli beneen taaya.  Ndeem wàññi nga topp dolli nga, sujjóotal njëkk sag sëlmal ci la nga xam ne sukkandikoo na ko.  Ku fàtte sujjóotu xabla ba sëlmal, na ko sujjóot ndeem nekk na di aji-jege; nanga xam.  Ndeem génn na jàkka ja walla mu nekk di aji-sori, loolee moom yàqug julli la ak sujjóot,  ndeem loolee ëpp na ñetti sunna; ndeem nekkuko di ëpp loolu, du yàqu fas aji-xel-lu ja.  Koo xam ne fàtte na sujjóotu bahda, na ko sujjóotal doonte ci ginnaaw ay at la, niki mu nettalee ko jële fa sëriñ sa.  Cosaanu sujjóot mooy bàyyi ñaari sunna ak lu ëpp ñaari sunna; déet safaan ba ci lu dul ay nar.  Ndaal farata, deesu ko jeŋ, ndare ci dikke ab farata ba nga xameene dees na ko fàttaliku.  Ndaal ka nga xam ne nag wàññi na ci ngëneel, déet ag sujjóot di ko war ci lu mu mën a doon, wattul njàngat la.  Benn sunna, déet sujjóot di ca war lu dul ag yelu ak ag biral yaw aji-namm ji.                                                              Jamaj mooy juum ci julli. Boo dollee mbaa nga wàññi lenn ci julli gi, dangay sujjóot ñaari sujjóot. Boo dollee, ñaari sujjóot ngay def ginnaaw sag sëlmal. Moom lañuy woowe sujjóotu bahda-salaam. Boo wàññee nag, ñaari sujjóot ngay def laata sag sëlmal. Moom lañuy woowe sujjóotu xabla-salaam. Boo juumee ba dolli lenn ci julli gi, boo sëlmalee dangay sujjóotaat ñaari yoon, taayawaat sëlmal. Waaye taaya ju gàtt lay doon. Ci “Abduhoo wa Rasuuli” rek lay yem. Su fekkee dangaa wàññi mel ni sunna soo xam ne ku ko wàññi danga koo war a sujjóotal xabla-salaam, dangay taaya ba fa nga daan waxee “Assalaamu haleykum” nga daldi sujjóot ñaari yoon te taaya joo xam ne ci “Abduhoo wa Rasuuli” rek lay yem, door a sëlmal. Boo boolee dolli ak wàññi, doo def ñaar yi, xabla-salaam rek ngay def. Julli ga yàqu na, dangay julliwaat geneen julli. Lu mel ni ab saw saar (bàyyi ab saar) ndax jàng saar bi sunna la, taxaw gi ngay taxaw sunna la, yelu ga walla biral ga sunna la. Ci misaal lu mel ni taaya, ñaar rek a fa nekk, muy jëmmi jàng taaya ji ak jotaay bi. Boobu mën nga koo bañ a sujjóotal boo ko fàttee lu yàgg te du tax sag julli yàqu. Jeŋ mooy defaraat mbaa « réparer » ci faranse. Saa soo yégee ne am na julli goo julli woon te fàtte nga ca farata, mëneesu koo sujjóotal xabla-salaam mbaa bahda-salaam, farata ba kay danga koy indiwaat rek.  Nanga sujjóotal xabla-salaam ndeem yelu nga ci barabu biral, yaw mi nga xam ne xel-lu nga.  Ndeem biral nga ci barabub yelu, nanga sujjóot bahda-salaam ci lu dul ag weddi.  Ndeem wax nga ngir jamaj, nanga sujjóot bahda-salaam ginnaaw sag sëlmal ngir ug dolli gog feeñ na.  Képp koo xam ne sëlmal na ci ñaari ràkka ngir jamaj, war na ci moom sujjóotug bahda.  Koo xam ne dolli na ngir jamaj ñaari ràkka mbaa benn ràkka, day def bahda ci lu dul nar.  Waaye ndeem dolleef na lu tollu ni ag julli, julli ga dana yàqu fas ka nga xam ne gëstu na.  Nanga dikke, ndeem sikki-sàkka nga ci matug julli ga, nanga indi la nga xam ne dangay sikki-sàkka ci moom cig toftale  ngir waxi sëriñ sa, ña di boroom dëppale. Nee nañu sikki-sàkka ca mànke ga mi ngi mel ni dëggal la.  Nanga sujjóot ndeem sikki-sàkka nga niki ci ab sujjóot ginnaaw boo ko defee ginnaaw ba.  Sëlmalal ndeem sikki-sàkka nga ci sëlmal te yàggul, te déet ab sujjóot di ca war.  Ndeem jamona ji jegewul walla génn nga jàkka ja, julli ga yàqu na.  Digëlal boroomug jax-jaxal mu bàyyi julli ga noonee, waaye duñu dikke ci bépp sikki-sàkka.  Waaye war na leen, ci lu war, ñu sujjóot bahda-salaam ngir sopp goo xam ne dees na ko jublu.  Déet lëf di war koo xam ne biral na ci xunóotam, waaye nag tey ko feeñ na di lu ñu sib.  Niki aji-dolli ci ñaari ràkka aw saar, li ma ci jublu mooy ñaari ràkka yu mujj yi, ci lu ñu nettali.                                                               Jullig jooxal mooy julli gu ñuy def ci waxtoom. Dangaa juum ba wax. Niki dadoon julli tisbaar, def taaya ju njëkk rek daldi sëlmal. Bu noppee day bahda-salaam ndax sëlmal googee mu ci dolli. Niki ngay julli tisbaar def ko juróom-benni ràkka. Niki ngay julli tisbaar def ko juróomi ràkka. Ci misaal, boo fàttee ba def tisbaar, tàkkusaan mbaa gee juróom-ñetti ràkka julli ga yàqu na. Timis moom juróom-benni ràkka du ko yàq, ñeent a koy yàq. Bu fekkee yaa ngi julli di sikki-sàkka naan ñeent ràkka mbaa ñetti ràkka laa am, jàppal ne ñett nga am. Indil beneen muy ñeent ndax Yàlla kenn du ko jaamu ci sikki-sàkka. Booy sikki-sàkka naan mat na mbaa matul, jàppal ne matul. Bu dee danga julli ba noppi di wird, ab diir ngay sikki-sàkka ci sujjóot, dangay sujjóot, bu diggante bi soreewul. Bahda-salaam du la ca war. Boroomug jax-jaxal mooy koo xam ne, saa suy julli, xel ma dafa bon ba du xam ñaata ràkka la am. Xunóot moom ku ko biral, bahda mbaa xabla-salaam du la ca war. Xunóot cig teyeef moom sib nañu. Sib nañu ko it.  Niki nii ab jaam bu julli ci gën gi mbindeef ngir dégg aw turam ci ka nga xam ne tudd na ko  Muhammad, yal na ko Yàlla dolli xéewal te musal ko ak képp koo xam ne méng na ko.  Moo xam loolee cig tey walla cig jamaj la, walla xew na cib taxawaay walla ab jotaay.  Koo xam ne jàng na ñaari saar ci benn ràkka walla lu ko ëpp walla mu génn tukkee ca saar ba te mu sukkandiku  ci weneen walla rukkoo na njëkk matug saar bi, déet sujjóot di war ci mbooleseen.  Déet di ñeel aji-junju, ci julli gi ci loxo walla bopp, ab sujjóot guy aji-dikk.  Képp koo xam ne baamu na Faatiha ngir digub jamaj goo xam ne gaar na,  day sujjóot bahda-salaam; waaye ndeem lii xameef na ko ñeel ug tey, aji-feeñ ja mooy yàqug julli fa Laxdari.  Boroomug suufe cig lunk jëm ci rukkoo, déet di ñeel ko ag dellu dem di taxawaat ngir fàttaliku aw saar.  Waralal, koo xam ne fàttaliku na njëkk rukkoo ag yelu, mu baamu mbooleem la nga xam ne jàng na ko.  Ndeem loolee daa nekk ci saar wa moom doŋŋ, mu baamu ko; déet sujjóot di nekk ci ginnaaw ba.  Ndeem la ñu bàyyi ci Faatiha la, na baamu Faatiha te mu sujjóot bahda-salaam ngir dolli na loolee.  Ndeem dana la faat [moom yelu ga] ci sababu rukkoo yaw fere wi, sujjóotalal ko, ngir bàyyi ag biral, njëkk sëlmal.  Moo xam mu nekk ci Faatiha Kitaab, walla aw saar doŋŋ ci lu dul sikk.                                                               Koo xam ne dafa tàmm bu déggee Muhammad da cay teg « Salalaahu Aleyhi wa sallam ». Nekk ci julli am ku ne Muhammad, mu ne « Salalaahu Aleyhi wa sallam ». Loolee mu wax bu fekkee teyu ko sibuñu ko. Bu ko teyee sib nañu ko waaye dara waru ko ci. Mooy képp ku topp la mu daan wax mbaa la mu daan def. Bu toogee walla mu taxaw ci biir julli gi, dara waru ko ci. Dafa jàng benn saar jeexal ko ba tàmbali weneen. Ku jàng Faatiha teg ñaar mbaa ñetti saar walla mu génn aw saar ba tàmbali weneen walla mu rokkoo te saar ba mu tàmbali woon àggul, yooyépp sujjóot waru ca. Kuy julli, am kuy wax mu di ko joxoñ walla mu yëngal bopp bi jublu ci waaw walla déet, loola sujjóot waru ca. Faatiha ku koo baamu te teyoo ko, dangay bahda salaam. Boo ko teyee sag julli yàqu na. Boo demee bay waaj a rukkoo ngir ug fàtte. Boo jàngee Faatiha te waroon ca teg ub saar. Dem bay waaj a sëgg fàttaliku saar wa, bumu la tax a siggiwaat naan danga ciy teg uw saar. Dangay wéyandi rek, ndegam saar boobu sunna la, boo noppee def xabla-salaam. Koo xam ne daa jàng bay waaj a rukkoo, fàttaliku ne daa yelu li mu jàng fekk julli guñu war a biral la. ndax sañees naa jàng lu ëpp benn saar. Ndax daa jàng Faatiha ñaari yoon. Boo fàttalikoo yelu ga ginnaaw rukkoo ba. Ree ci biirug julli cig tey, dana ko yàq ci dëppook boroom xam-xam yi, niki jamaj itam wëliis dëppoo.  Déet muy ree ci biirug julli ndare ku di boroomug càggante walla ku di aji-fo koo xam ne réer na.  Aji-gëm nag ku di aji-sellal kuy boroomug ragal Yàlla, bu jógee jëm ci gépp julli, day sànni  ci xolam wëliis mépp mbir mu di kojug àddina ak lépp loo xam ne du Buur bay Aji-làq nguur.  Mu bàyyi àddina ak la ca nekk te du nekk di boroomug geesu ñeel lëf ci fii àdduna.  Dana teewal ca xol ba ñeel màggug Yàlla kay Boroom mbindeef yi, ci waxi aji-dëggu ja  ba xolam mujj di aji-lox, bakkanam tëy ngir ragal alkànde  ngir ragal Buur bi Yàlla, màgg na te kawe na ag màggam, kay boroom asamaan ya di Aji-kawe.  Mbiram day nekk niki waxi Omar [Fuutiyu] muy koo xam ne ñikkoo na ci ragal Yàlla ak xam-xam  Nee na, ndeem tàbbi nga ci julli nekkal niki jëmm joo xam ne nekk na ci faatu.  Lii mooy jullig way-ragal Yàlla ña, ña di ñuñu teral ca Àjjana, ña di way-texe.  Yal na Aji-yërëme ja wërsëgal nu ag dëddu ak ug ragal Yàlla, ag kóolute ci képp ci nattu yi ak ug yéeg.    Déet di nekk ci muuñ nag sujjóot, du caagéenu baamug julli itam, yaw aji-namm ji.  Jéggale nañu jooyi aji-ragal Yàlla, niki nii aji-néew ug noppi ngir déglu aji-xibaar, jàppal.    Koo xam ne dana taxaw tukkee ci ñaari ràkka njëkk ba mu laataa jekki walla njëkk taaya joj miineef na ko,  te dana yewwu njëkk ag tàqalikook suuf loxo ya ak bëtu-wóom ya, na dellu jëm ca taaya ja.                                                              Juum ree itam dana yàq julli waaye nekkul ci dëppook boroom xam-xam yi. mooy làmboo na. Omar Fuutiyu, ay waxam lu mat a bàyyi xel la ndax ku ragaloon Yàlla la te amoon xam-xam. Ku faatu boo koy kaata du ko yég, du dégg ay wax bay ree. Sëriñ Tuubaa am na benn jëmmi jamono, mu woo mbooloo mi, dileen fonkuloo julli. Ne leen "Julli de nangeen ko fonk bu baax. Waaye dey naqari naa def lool ndax julli dëgg-dëgg de boo ko dee def, boo kàbbaree ñu foboon paaka di dàgg sa cër yi benn-benn doo ko yég. Moone dey mbooleem ñi toog dey, ku mën a jullee noonu am na fi.". Ba mu ko waxee, xel yépp dem nañu ne moom rek a ko mën. Ragal Yàlla mooy du jóg ci Yàlla ba li mu digle doo ci ñimee bàyyi dara, li mu tere doo ci ñimee def dara. Muuñ cig julli moom dara nekku ca. Ki nga xam ne day julli di jàng Alxuraan di xalaat màggug Boroomam ak di xalaat ni sunu Boroom di tëkkoo ñiy moy Yàlla, ba mujj muy jooy ci biir julli gi. Jooyam yooyu moom, jéggal nañu ko ko, doonte day xëxët ca kaw itam. Koo xam ne daa nekk ci biirug julli, nit ñëw yàkkamti bëgg koo wax dara ba dem, mu tàmbalee wax mu ne cell dagg njàng ma ba déglu la muy wax ci diir bu gàtt door a wéy ci julli ga. Loolee jéggal nañu ko ko. Yàqul julli.  Déet sujjóotug jamaj ca lu ñu nettali la ngir woyofug mbir mi ca lu ñu siiwe.  Ndeem tàqalikoo na ak suuf nag, na wéy ci taxaw te mu sujjóot xabla-salaam njëkk sëlmalam ngir ag wàññi rot na  Ndeem dellusi na ginnaaw tàqalikoo loxo ya ak suuf, àtteem ñaari àtte la fa ka nga xam ne wattu na xam-xam.  Ndeem dellusi na njëkk ag yemoo, na sujjóot bahda-salaam ci anam wu mu mën a doon ci li nga xam ne dëggaleef na ko.  Ndeem dellu na toog ginnaaw taxaw ga nag jonn, mbir mi muy lu ñu joyal, ag julleem ngir ug dolli gog dëggaleef na ko.    Koo xam ne wal na ngir jamaj ci julli, na sujjóot ci ginnaaw sëlmal ba yaw mbokk mi.  Ndeem nekk na di aji-tey, lii lu ñuy tuddu, dana yàqu julléem ga ca lu ñu siiwal la.  Jublu naa ci gémmiñ; bu tukkee ci bakkan nag, déet sujjóot di ci nekk ci lu dul wuute.    Ndeem tisli nga ci sag julli, bul soxlawoo naan “Alhamdulilaahi Rabbil Aalamiin” yaw mi nga xam ne xel-lu nga.  Bul delloo ci ka nga xam ne ndokkeel na la; bul ndokkeel itam aji-tisli ci "Yarhamukallaa".  Waaye gile bàyyi nekk na ci sopp; déet dara di war koo xam ne def na lu dul moom.                                                                Koo xam ne dadoon julli julli goo xam ne dafa am taaya ju nekk ca digg ba, mu def ñaari ràkka, bamu laataa toog mu jóg taxaw walla ba mu toogee ba mu laataa taaya mu jóg taxaw. Waaye bi mu tàmbalee di jóg taxaw, ñaari loxo ak ñaari bëti-wóom yi laataa tàqalikook suuf si, fàttaliku na ko daal di toogaat far jëm ca taaya ja. Kooka ñu ne sujjóot waru ca ndax li mu def lu woyof la. Bu fekkee léegi bi mu fàttee taaya ji ñaari loxoom ak ñaari bëti-wóomam teqalikoo na ak suuf, bumu toog kon, na wéy ci taxaw. Bu noppee nag mu def xabla-salaam ndax taaya jooju mu wàññi. Maanaam bamu laataa taxaw jonn la dellusiwaat.  Ndax dafa dolli Bu noppee day def bahda-salaam ndax dafa dolli. Niki mu ne ëf. Bu dee moo ko tey, kon dolli na ci alif ak faa, looloo taxoon julléem yàqu. Bu dee ci bakkan la ko def, loolu tuddul wal, fuuftandiku lay tuddu. Boroom xam-xam yi wuutewuñu ne kooku sujjóot waru ko. Xam nga ne ku tisli daa war a wax "Alhamdulilaahi Rabbil aalamiin". Waaye boo nekkee ci julli ku tisli bul ko wax. Di tekki “Xeeti cant yépp ñeel na Yàlla miy boroom àddina si” Boo tislee mu ne la "Yarhammukalaa", bu ko delloo naan ko "Yaxfirulaahu lana walakum" walla "Yahdimuku laahu Yaslu baala kum". Dangay wéyal sag julli rek. “Yarhamukallaa” mooy yal na la Yàlla yërëm. Dañu koo sopp rek.  Ndeem bóbbali nga fa sag julli, sakkal sa gémmiñ yaw sama mbokk ci sa loxo.  Tuflil, ndeem namm ngaa tufli, ci sa mbalaan ci lu dul génne aw araf, kon danga yàq sag julli  Koo xam ne xalaat na, lu néew, ngir am toj mbaa sobe soo xam ne sikki-sàkka na ci moom te gëstu na  te ginnaaw ba nag wóolu na laab ga, déet dara di war ko ci dëppook way-xel-lu yi.  Kem kii, ci àtte, koo xam ne geesu na fa ag julléem ngir jamaj sax na.  Waaye tey geesu nag fa ka nga xam ne xam na, dees na ko sib muy lu ñu sib niki mu jiitu woon.  Ndaal ka nga xam ne dëddu na xibla fas lii, na baamu googee julli fàww.    Koo xam ne dina julliwaale ak sooy walla mu xool lu ñu araamal, moy na Boroom mbindeef yi.  Waaye julléem ga aji-wér la niki nii aji-sàcc lëf ci biirug julléem, jàppaale ko.    Sujjóotal bahda-salaam ndeem juum nga ci njàng moo xam ne dana dikk tukkee ci lu dul Alxuraan  ci baat bu di benn, waaye ndeem dana nekk tukkee ci Alxuraan, déet sujjóot fa ka nga xam ne xel-lu na.   Waaye bu soppee baat boo xam ne xameef na ko walla mu yàq maanaa ma, war na ko sujjóotug bahda.                                                              Ngir nga bañ a wax dara. Dangay génne sab musuwaar raay ko ci sa làmmiñ, tuflit ya taq ca. Waaye bul ne tëf ndax boo ko defee taa ak faa génn te kon nga yàq sa sulli. Booy xalaat naan ndax yor naa toj am yoruma ko walla ngay sikki-sàkka ndax yor naa sobeem déet. Ginnaaw am gëstu mu wóor ko ne yor na laab, loolu dara waru ci. Sujjóot waru ci. Mook ki nga xam ne day julli ba mu yàgg mu juum geesu xar-kanam bi doŋŋ waaye jëmm ji wëlbatikuwul, kooka tam dara waru ko. Geesu sa xar-kanam goo tey yàqul julli waaye sib nañu ko. Koo xam ne geesu na ba jëmm ji jublootul xibla. Ndax xamoon nga ne sàrti julli bokk na ci jublu xibla. Mooy “soie” ci faranse. Xeeti piis la yoo xam ne lu mel ni lënd yuy jóge ci sax wuñuy wax ci làkku araab “duudatul xasri”, moom lañuy dajale ràbb ci piis ba. Duudatul xasri xeetu sax la bu bari Misra (Esipt) lool. Ñoom dañu koy def ay tool yoo xam ne dañu leen ciy yar. Boo julleek sooy mbaa ngay xool lu araam (niki awra) mbaa ngay tafu, xamal ne moy nga Yàlla. Waaye julli ga moom teewul wér na. Bu dee dangay jàng Alxuraan, jàng Faatiha ba noppi, am nga ñaan yoo tàmm a teg ci Faatiha, nga jeexal Faatiha ba teg ca ñaan ga. Nga fàttaliku ne ci julli nga nekk doonte benn baat nga ca jàng. Bu ñaan ga bokkee ci Alxuraan sujjóot du la ca war. Bu ca bokkul nag danga koy sujjóotal bahda-salaam ndax danga koo teyul. Boo ko teyoon nag julli ga day yàqu. Su fekkee dafa jàng baat boo xam ne ci Alxuraan la bokk, waaye da koo soppi, jàngeewu ko nañu ko war a jàngee naka "Iyaaka nahbudu" mu ne "Iyaaka yuhbadu", walla mu yàq maanaa ma niki mu ne "Iyaaka tahbudu". Kon loolee ci Alxuraan la bokk, da koo yàq rek. Sujjóot bahda-salaam moo ko cay war.  Boroom ngëmment ci biirug julli, déet sujjóot di war ko, ndeem nekk na [ngëmment la] di aji-woyof yaw taalibe bi.  Ndeem nelawam ya diis na, na baamuwaat julléem ga ànd ak njàpp la; sàkkul am njub.    Jéggal nañu ag wonk ñeel aji-feebar ci waxtu julléem; mokkalal sama woy.  Am kemam xaddamiku ngir lor, amaa bu fekkee ngir dégtal nag, lu ñu sib la, xameef na ko.  Waxal koo xam ne sàbbaal na ngir woote, nee ko def nga lu ñu sib ci lu dul werente.  Waaye julléem ga moom aji-wér la, deesu ko digal ci sujjóot yaw mi nga xam ne xel-lu nga.    Ndeem taxaw nga ci biir um njàng te kenn gàggantiwu la yaw sama xarit  ab aaya, taxaw nga tukke ci moom, bàyyi ko ca boobee, topp nga jàng la nekk ca ginnaaw aaya ba ngir nga wéy.  Ndeem gàntal na ci yaw, rukkool waaye nag bul xooli ab kaamiil waxtu wa mu tàbbee.  Waaye gile jàppandal ak gile tabe dana nekk ci saar wudul Faatiha.  Waaye Faatiha nag ag matam dees na ko gis ci lu war xooli ab kaamiil walla lu dul kaamiil ci lu dul werente.  Ndeem bàyyi nga ab aaya ci Faatiha te jàppandiwul ag dabaatal, sujjóotal xabla-salaam; nee ma waaw.  Waaye ndeem bàyyi nga loo xam ne ëpp na ab aaya, yàqug sag julli dees na ko gis.    Koo xam ne ubbi na ci ku dul ilimaanam, xamal ne yàqu na ag julléem ca la gën a wér.  Bul ubbi ci ilimaan njëkk mu koy sàkku walla mu yàq maanaa ma, kon deef na la dimbali.                                                             Xaddamiku ngir bëgg xaddamiku loolu jéggal nañu la ko, sujjóot waru la ca. Bu fekkee danga xaddamiku ngir bëgg a xamal nit ne yaa ngi ci biir néeg bi, sib nañu ko waaye yàqul julli.. Niki nga nekk ci julli, séen kuy dem nga bëgg koo woo, nga ne ko "Subhaanalaa" ngir bu geesoo nga woo ko. Loolee lu ñu sib la. Ndax sañees naa wax "Subhaanalaa" ci biir julli. Booy jàng ba yàgg nga gag te kenn gàggantiwu la, boo ko xamul dangay tëb aaya ba wax ba ca topp. Boo gagee te xamoo aaya ba ca topp, te kenn gàggantiwu la, dangay rukkoo. Waaye bul xool ab kaamil. Faatiha moom mëneesu koo jàng te du mat ci biirug julli. Moo xam dangay ubbi kaamiil xool ko ca walla àlluwa ju nekk sa wet gu ñu bind Faatiha walla daal foo ko mën a gàggantikoo. Boo bàyyee ci Faatiha lu ëpp benn aaya te mëneesu koo dabaatal, xamal ne sa julli yàqu na. Mooy gàgganti. Ku nekk ci julli, keneen ku dul ilimaanam gag mu gàgganti ko. Gàgganti ci sa ilimaan rek la la waree.  Ndeem wëndeel ga xalaat ba lu néew ci mbirum sa àddina, [xamal ne] wàññi nga yool ba.  Ngir naka moom dees na ko lim muy lu ñu sib waaye nag du nekk di aji-yàq ag julli ndeem néewaleef na ko.    Waxal koo xam ne, daa puus aji-dox joo xam ne dana namm romb ci kanamam, déet sujjóot di ko war.   Am kemam ku nekk di aji-sujjóot cig wet ñeel ab jë ñeel ko ci la nga xam ne feeñ na.  Walla ab taxañ doŋŋ ak ñaari taxañ ca kaala ga ci kasril hayni bi.  Nekkul dara di war koo xam ne not na ko am waccu [ba mu waccu], niki nii am ngall yéen taalibe yi.    Jamajug maamuun fas royub ilimaan, dana ko yenu ilimaan ja; ndare muy aji-dikk  ci wàññig farata ci julleem ga, [loolu moom] du ko gàddu ilimaan ja wëliis ko, muy lu ñu joyal.  Ndeem jamaj na walla gàllankooru na, ka nga xam ne roy na, walla naka moom gëmmentu na wëliis rukkoo,  te moom, ci biir julli gi, ci ràkka bu njëkk ba, ab àtteem feeñ na di ñaari àtte fa ñoom sëriñ sa.  Ndeem yaakaar na mu dabu ilimaan ja njëkk yékkatig bopp ba juge ci rukkoo ba, yaw fere wi  tukkee ci sujjóot bu ñaareel, na rukkoo te na dab ilimaan ja; nekkal di aji-topp.  Ndaal ndeem yakaarut dab ilimaan, na ko bàyyi te topp ilimaan ja,  topp mu fey ci biralug ràkka boobee ginnaaw sëlmalu ilimaanam ab ràkka ba ca des yaw fere wi.  Ndeem jamaj na, boroomug roy, wëliis sujjóot walla naka moom tanceef na ko walla gëmméntu na                                                            Boo nekkee ci biir julli di xalaat ci mbirum àddina. Xalaatoo màggug sa Boroom, xalaatoo maanaay Alxuraan ji ngay jàng, teewluwoo sa Boroom. Bu fekkee li nga ko def bariwul, loola sib nañu ko. Balaa yàq julli gi, day bari. Ni ñuy xamee ndax bari nag, mooy booy xalaat mbirum àddina ba xamatoo ñaata ràkka nga julli. Koo xam ne daa puus ku bëgg a jaar diggante ay tànkam ak fi muy dëpp ab jëwam, sujjóot waru ci. Yàqul ag julii itam. Niki noonu ki nga xam ne itam bi muy sujjóot wetug jë bi la sujjóotee, xayna digg jë bi daa am metit bu ca nekk ba tax mënu caa sujjóot, walla bi muy dem bay sujjóot kaala ga dafa téqarñiku mu sujjóot ca kaw benn taxañ ba walla kaw ñaari taxañ ya. Loolu dara waru ci, yàqul ag julli. Sujjóot itam waru ca. Maamuun bu dee day julli nekk ci ginnaaw ilimaan, su bàyyee loo xam ne budoon moom sujjóot da cay war te ilimaanam bàyyiwuko. Xamal ne ilimaan dakoy gàdduwaale. Ba mu des nag mu wàññi farata joo xam ne ci julli gi la bokk. Farata moom ilimaan mënu koo yenul maamuun. Bu noppee na ko indi ngir ag julleem mat. Ki nga xam ne dafa jamaj walla dañu koo tanc (maanaam dafa am gàllankoor) walla mu doon nelaw ba ilimaan rukkoo te moom rukkóowul. Bu fekkee ci ràkka bu njëkk ba la nekk, kooku ñaari àtte lañu koy indil. Kon kooku bu fekkee yaakaar na ne ilimaan balaa yékkati bopp bi tukkee ci sujjóotu ñaareel bi ci ràkka boobee mu nekk, mën na fee rukkoo fekkisi ko te du siggi, kon day gaaw rukkoo dem fekki ko, dabi ko. Noonu la koy lijjantee loolii. Waaye bu yaakaaree ne mënu fee rukkoo fekki ilimaan ci sujjóotub ñaareel bi te du siggi, rukkoo ba dafa koy bàyyi te fekki ilimaan fa mu tollu. Bu ko defee bu ilimaan sëlmalee nag, mu indi beneen ràkka buy wuutu ràkka boobee mu bàyyi woon ab rukkoo.  ba tuxu na ilimaanam jëm ci ràkka ba ca des, kon na ko sujjóot te mu gaawtu  ndeem yaakaar na dab [ilimaan] njëkk muy rukkoo boo xam ne xameef na ko; ndeem yaakaarul [ne dana dab ilimaan njëkk rukkoo bi], na jiitu woon rek la koy lijjantee.  Waaye fu mu feyee ràkkaam ba, déet di war ko mu sujjóot ca la nga xam ne tuxaleef na ko  Ndare ci sikki-sàkka ci rukkoo walla ci sujjóot; naka moom kon dana sujjóot bahda-salaam yaw taalibe bi.    Nekkul di war dara koo xam ne rey na niki jiit joj jublu na ko, xel-lul  feek yàggalul jëfam walla jengul wëliis xibla, dog ga ca foofee xelloo na ko.  Waxal, ñeel koo xam ne sikki-sàkka tàbbi na ko ci kaw gi mu nekk witar ak aji-ñaareeli safaa, nettali nañu ko  sag def [ràkka bii ngay sikki-sàkka naan] ñaareel ñeel safaa ànd ak sujjóot bahda-salaam ci yoonu Islaam. Topp war na ko ginnaaw loolee witar; naka la yaxale ci moom aji-dégg fiq ja kay fóore.  Waxal ñeel koo xam ne wax na diggante [Safaa ak witar] ngir jamaj, déet di war ci moom dara.  Ndeem nekk na ci tey, moom lu ñu sib la fa ña nga xam ne xam nañu.    Aji-dab lu yées ab ràkka ànd ak ilimaanam te mu nekkoon di tàbbi ca julli ga di ku ñu jiitu,  bu sujjóotee xabla-salaam walla bahda-salaam ànd ak ilimaan, ag julleem yàqu na; yal na nga am ag yaatu.  Waaye ndeem dab na ànd ak ilimaan ab ràkka bu di aji-mat walla ñaari ràkka, sàmmal,                                                             Ki nga xam ne dafa sujjóotul ndax dañu koo tanc walla dadoon nelaw, ràkka bi ñu nekk sujjóotagu ko, ilimaan jàll ca ràkka ba ca des, kon léegi day gaaw sujjóotal ràkka bi ilimaan juge bu fekkee yaakaar na ne mën naa dab ilimaan balaa rukkoo ci ràkkab ñaareel ba nga xam ne ca la jëm. Bu yaakaaree ne mënu fee sujjóot fekki ko ca ràkka boobee balaa rukkoo, kon na mu lijjantee woon bu njëkk ba la koy lijjantee. Mooy day bàyyi ràkka boobee, bu noppee indi beneen ràkka bu koy wuutu. Bu feyee ràkka boobee nga xam ne moom la bàyyi woon sujjóot ba noppi, sujjóotaat bahda-salaam waru ko. Walla book dafa sikki-sàkka naan rukkoo na am rukkoowul walla sujjóot na walla sujjóotul, kon kooku day rukkóowaat. Bu sikki-sàkkaa sujjóot bi nag day sujjóotaat. Kooka bu noppee nag dana sujjóot bahda-salaam ndax mën naa am rukkoo boobee defoon na ko te kon defaat gi dollent lay doon. Mën naa am it ne sujjóot boobu muy sikki-sàkka defoon na ko, kon sujjóotaat gi dollent lay doon. Kon kooku foofu rek lay sujjóotee bahda-salaam. Boo gisee waa juy julli safaak witar, dem ba ca ràkka ba nga xam ne danaan ci ràkkab ñaareel laa nekk walla ci witar laa nekk, nee ko sikki-sàkka ji dangay dem ca la la gën a wóor. Kon soppi ko ñaareelu safaa daldi sëlmal door a julli ràkkab witar. Waaye nag boo noppee danga sujjóot bahda-salaam ndax mën naa am julli woon nga ràkka boobu ngay sikki-sàkka. Ku fekk ilimaan mu nekk ci ràkka bu mujj, fekk na ko mu rukkoo ba siggi ba wax “Sami Allaahu liman hamiidahu”, mu kàbbar fekkisi ko àggaleek moom. Kooka bu ilimaan di sujjóot xabla-salaam walla bahda-salaam mu ànd ak moom sujjóot, julleem yàqu na.  na sujjóot xabla-salaam ànd ak ilimaan te mu yéexe sujjóotug bahda-salaam ba ci matug julleem [ga muy mottali].  Ginnaaw bu mu sëlmalee dana sujjóot. Waaye ndeem wuute na ak lii, muy aji-tey ko, yàqug julli la gog miineef na ko.  Waxal ku ñu raw, gaar na ko ginnaaw ilimaan jamaj, yaw dey niki aji-julli la moom doŋŋ.  Ndeem toftaloo na ci ku ñu jiitu tukkee ci ilimaan aji-waral kojug bahda dana gaar,   ak kojug xabla bu tukkee ci boppam, kojug xabla dana ko doy naka la dikkee ca toxal ga.  Koo xam ne fàttaliku na ab rukkoo ci biir ug sujjóot, na dellu, mbir mi muy aji-taxaw ca la nga xam ne siiwalees na ko.  Dees na sopp mu baamu dara ci njàng ma; yal na fegaleef la am waccu.  Topp, ndeem dellu na mbir mi muy aji-taxaw nag, mu rukkoo te mu sujjóot bahda-salaam, ngir ug dolli gog tàbbi na.  Koo xam ne fàtte na ñeel ab sujjóot te tàbbi na ag fàttalikoom ginnaaw taxaw ga, na dellu  jëm ca jotaay ba te mu sujjóot ndeem nekkutoon di jekki cag njëkk ca ka nga xam ne xel-lu na.  Ndeem fàtte nga ñaari sujjóot yaw aji-xel-lu ji, rotal te sujjóot te doo jekki, kon danga jot njub ga.  Sujjóotal bahda-salaam ci mbooleem loo xam ne tudd naa ko ngir dolli goo xam ne xameef na ko.  Ndeem fàttaliku nga sujjóot ba, ba di bu ñu fàtte yaw aji-julli ji, ginnaaw yékkatig bopp ba                                                            Ku am ci iliman benn mbaa ñaari ràkka, bu ilimaan di sujjóot xabla-salaam, day ànd ak moom waaye bu ilimaan di sujjóot bahda-salaam, ilimaan a sëlmal waaye moom sëlmalagul, day eggale ba julli lañu ko rawee woon door a julli bahda-salaam. Bu sujjóotee ànd ak moom te tey ko (négul ba àggale), kon julleem yàqu na. Ku jamaj ba muy fey la ko ilimaan rawee woon, nee ko na ko defar niki buy julli moom doŋŋ. Waaye ilimaan du la ko mën a gàddul. Ku ñu jiitu nga xam ne ba mu jógee bay fey la ñu ko rawee woon, fekkoon la ilimaan jotoon a julli mu ànd kook moom, am na ca loo xam ne dana ca sujjóot bahda-salaam (te xam nga ne loolu day nég ba eggale door koo sujjóot). Bi muy àggale di fey lañu ko rawee woon far mu jamaj bob war na caa sujjóot xabla-salaam. Kon bahda-salaam boobee mu waroon a ànd ak ilimaan, dakoy bàyyi te sujjóot xabla-salaam bi. Duñu boole ñaari sujjóot yi. Bu fekkee danga dem bay sujjóot fàttaliku ne yaw kat rukkoowoo, dangay delluwaat taxaw door a rukkoo teg ci nga sujjóot. Waaye doo taxaw rek daldi rukkoo. Boo siggee dangay jàng tuuti door a rukkoo. Maanaam lii nga jàng bañ a génn sam xel. Bu delloo ba taxaw, ba jàng dara ba rukkoo nag, bu sëlmalee na sujjóot bahda-salaam ndax def yooyu mu doon def ag ndollent la. Ndollent boo ko defee ci julli te jamaj waral ko, dangay sujjóot bahda-salaam. Koo xam ne day julli, ràkka bi war a am ñaari sujjóot, nga sujjóot benn sujjóot, daldi jóg taxaw dem ci ràkka ba ca sës. Waaye bi nga taxawee nag nga fàttaliku ne benn sujjóot nga def ci ràkka bi jàll, dangay dellu daldi toog sujjóot (boo defutoon jotaay boobii, ndax ñaare jotaay bi, ku ko def doo fàtte sujjóot bi) door a dellu ci ràkka ba ca topp. Bu fekkee ñaari sujjóot yépp nga fàtte ci ràkka bee jàll, bi nga demee ba ci ràkka bi ci topp nga fàttaliku ko. Boo koy fey, dangay rot rek sujjóot ñaari sujjóot waaye doo fa toog ab jotaay doog a def sujjóot ya. Bu dee benn sujjóot la, ngay toog door a sujjóot. Yii ma la wax yépp nag, moo xam dangaa fàtte ab rukkoo ci jamono yi ngay sujjóot walla dangaa fàtte benn sujjóot walla ñaari sujjóot yépp nga fàtte, soo ko defaree ba noppi nag, nanga sujjóot bahda-salaam ndax xamal ne dolli nga ci loo xam ne bokkutoon ci julli gi. Mooy loolee nga def, defaat ko, dollent la te dollent boo ko defee ci julli te jamaj waral ko, dangay sujjóot bahda-salaam.   tukkee ca ràkka ba nga xam ne méng na ko, wéyal ci sag julli ci waxi ku ñu gërëm ka.  Li mu ci jublu, bul nekk di aji-dikke ci bile sujjóot; li fi nekk wacc ko te nga dolli ab ràkka, mbir mi ngay aji-jokk  te sujjóotal xabla-salaam ngir ug wàññi gog tàbbi na ànd ak ndollent, kon danga nekk di aji-topp sunna.  Lii nag ndeem feeñ na ci ñaari ràkka yu njëkk ya te fàttaliku na ko ginnaaw bi mu jullee ràkkab ñetteel ba.  Ndeem nekkul ci ñaari ràkka yu njëkk yi mbooleseen, kon na sujjóot bahda-salaam ci la nga xam ne déggeef na ko.  Walla mu nekk tukkee ci [ñaari ràkka yu njëkk yi] waaye fàttaliku na ko njëkk fas ràkkab ñetteel ba  ngir faatul aw saar walla ab jotaay, waaye lii nag lu sew la ñeel koo xam ne dina xiyaas.  Jamaj ci pey yaw samab xarit niki jamaj ci jooxal ca la ñu toxal.  Jamaj itam ci naafila, niki jamaj ci julli farata ndare ñeel juróom-benni yoon dana dikk.  Faatiha ak uw saar ak biral ak dolli ab ràkka, niki nii yelu.  Niki nii fàtte lenn ci ab ponk ci sàrtu ab yàggam, naka mu nekkee ci yax bi.                                                              Loolu boo ko defee dangaa boole wàññi ak dolli. Sunna mooy boo boolee wàññi ak dolli, dangay notal wàññi ga, sujjóot xabla-salaam ngay def waaye bahda-salaam ba doo ko sujjóot. Bu fekkee dangay julli jóge cib ràkka dem ca ràkka ba ca sës, topp siggi nga ca rukkoo ba ba wax “Sami Allaahu liman amiida”, door a fàttaliku ne ràkka bee nga jóge kat fàtte woon nga ca ab sujjóot, léegi dangay wéyal sag julli waaye sujjóot bi moom doo ko indeeti. Bu ko defee ràkka boobee nga fàtte woon sujjóot, dangay jàpp ne julliwoo ko, nga wacc ko. Boo àggalee nga daldi dolli beneen ràkka boo xam ne moom ngay feyee ràkka boobee nga bàyyi woon ab sujjóot. Soo noppee nag nga sujjóot xabla-salaam ndax boole nga wàññi ak dolli. Xam nga ne ginnaaw julli nga ñaari ràkka ba dem ci ràkka ñetteel bi ba julli ko ba noppi; bu ñetteel boobee ngay jàppee ab ñaareel ndax léegi tàbbi nga ci sab ñeenteel. Te léegi kon jéll nga taaya ju njëkk. Bu ko defee ràkkab ñetteel bii itam julli nga ko te jàngoo ciw saar. Moo soppiku di sa ràkkab ñaareel. Te ràkkab ñaareel bi dañu cee waroon a jàng aw saar. Batey kon bàyyi nga aw saar, kon wàññi nga. Su fekkee nag nekkul ci ñaari ràkka yu njëkk yi niki ràkkab ñetteel ba ca nga bàyyib sujjóot walla ràkkab ñeenteel ba, kon dangay daldi indi beneen bu ko wuutu waaye julli gi dara mànkewu ci luy waral ngay julli xabla-salaam. Waaye dolli googee nga dolli mooy waral ngay julli bahda-salaam. Waaye sujjóot walla rukkoo bi nga bàyyi, yaa ngi ko bàyyi ci ñaari ràkka yu njëkk yi, waaye bi nga laataa fas ràkkab ñetteel bi fàttaliku nga ko. Kon xam nga ne ràkka ba danga koy daldi jàppe ab ràkkab ñaareel. Kon bu ko defee nga jàng ca Faatiha ak uw saar te nga daldi taaya. Kon loola lenn loo wàññi amu ci, kon bahda-salaam ngay def ndax dolli nga def waaye wàññiwoo. Boo ko seetloo lu sew la. Danga koy faram-fàcce door koo mën a dégg. Julli gi ngay def ci waxtoom ak julli ga ngay julli di ko fey, ñoo bokk ni ñu leen di defaree boo ca juumee. Juum ci naafila ak juum ci farata ñoo yem bamu des juróom-benn yii nga xam ne wuute nañu, boo ko juumee ci farata ak boo ko juumee ci naafila. Jàngoon nga ne fàtte ponk lu yàgg day yàq julli.  Ku fàtte Faatiha te mu fàttaliku ko ginnaaw bi mu rukkoo waaye mi ngi ci naafila,  Dana wéy ci julli ga, topp dees na sunnaal sujjóotu xabla-salaam.  Safaanoo na ak farata, naka moom [farata] da koy wacc, dana dolli beneen ràkka bu ko wottee.  Dana wéy te dana nekk loolee niki mu wéye woon ag leeralam foofee.  Ndeem fàtte nga aw saar walla biral te yaw yaa ngi ci naafila walla ag yelu.  Topp fàttaliku nga ginnaaw boo rukkoo, wéyal te déet di la war sujjóot  ci safaan doonte gaar na aji-julli farata, naka moom na ko sujjóot niki mu wéye woon.  Ku jóg jëm ci ràkkab ñetteel ci naafila, ndeem fàttaliku na [ne dem na ci ràkkub ñetteel] njëkk ba mu laataa fas  rukkoom, mu yékkati bopp fii tukkee ci rukkoo ba ci nettali gi;  na dellu di aji-jékki ngir la nga xam ne dees na ko sàkku foofee, [bu noppee] dana sujjóot bahda-salaam ngir jamajam.  Wéyal te dolli ràkkab ñeenteel, topp nga sujjóot xabla-salaam ndeem rot nga ginnaaw fasug ràkka ba.  Ci safaanug, doonte dana tàbbi ñeel ka nga xam ne dafa nekk ci jullig farata, naka moom day dellu jëm cib jotaay  ci waxtu woo xam ne fàttaliku na ko, dana sujjóot ginnaaw sëlmalam ngir dolli goo xam ne dana rot.                                                             Danga doon naafila fàttee jàng Faatiha te ba nga koy fàttaliku rukkoo nga ba noppi. Kon ràkka bi fasu na. Kon Faatiha foofu, xam nga ne bu doon jullig farata ràkka ba day yàqu, waaye bu dee naafila mën nga koo sujjóotal xabla-salaam te du tax sa naafila yàqu. Kon jullig farata moom beneen ràkka ngay indi bu ko mën a wottee (wuutu). Waxoon nañu kon soo ko indilee beneen ràkka nga daldi wéyal sag julli. Xam nga ne aw saar, biral walla yelu boo ko fàttee dangay sujjóot xabla-salaam Yii ñu la wax bu fekkoon julli farata ngay def danga leen di sujjóotal waaye bi muy naafila te ginnaaw rukkoo nga ko door a fàttaliku, wéyal rek. Waaye doo ko sujjóotal te du tax sag naafila yàqu. Bu xasee siggi ba ne "Sami Allaahuma liman amiida", fii moom la ràkka bi door a fasu. Waxuñu la fañ la waxoon ne la boo sëggee rek ràkka ba fasu na. Bu fekkee ci naafila la, nga dem ba ci ràkkab ñetteel ba te xam nga ne naafila ci mashab imaam Maalik ñaari ràkka ak sëlmal la. Yaw nga fàtte ko ba dem ca ñetteel ba… La ñuy sàkku mooy jotaay ba daldi sëlmal. Ndax taxawaay boobee nga ci dolli ci ñaari ràkka yi te jotagoo rukkoo. Te ku dolli dangay sujjóot bahda-salaam. Ginnaaw léegi siggi nga ci ràkkab ñetteel ba ba wax "Sami Allaahuma liman amiida", foofu doo delluwaat di toog di taaya ak sëlmal. Dangay wéy indi beneen ràkka muy ñeenteel, nga door a taaya te sëlmal. Bu dee naafila noonu ngay def. Su fekkoon tey jullig farata niki ñaari ràkkay suba, nga dem ba ca ràkkab ñetteel… Moom foo ko fàttaliku, doonte fas nga ràkka ba itam, siggi nga ci ràkkab ñetteel bi ba wax "Sami Allaahuma liman amiida" itam, dangay delluwaat ndax jullig suba du doon ñetti ràkka, ñaar lay doon. Lii nga ci dolli lépp kon, jamaj la. Moo tax mu ne… Ndax loolee nga ca dolli, duñu la may nga cay dolli beneen ràkka muy ràkkab ñeenteel nga jàppe ko jullig suba. Ndax jullig suba du ëpp ñaari ràkka. Waaye bu doon naafila moom, boo xasee fas ràkkab ñetteel ba siggi wax "Sami Allaahuma liman amiida", duñu la may nga dolli beneen bu ñeenteel door a sëlmal. Kon gis nga ne foofu, ni ngay defare ñaari ràkka yoo juum dem ci ñetteel ba te muy naafila ak ñaari ràkkay farata bokkuñu. Am nañu ag wuute.  Ku fàtte ab poonk ci naafilaam goo xam ne feeñ na kem ñaari rukkoo walla sujjóot dees na ko xalam;  te tàbbiwul ag fàttalikoom ba mu sëlmal te yàgg na, moom déet dara di ko waral.  Wuute na ak lii, doonte rot na nekk ci farata; dana baamu ci lu dog fàww.    Képp koo xam ne dog na ag naafila cig tey walla ràkka mbaa sujjóot waxtu wu mu tàmbalee  na bàyyi ci moom te na ko baamu fàww ngir ag waram feeñ na ginnaaw tàmbali ga.    Boroomug binni ndeem tuddul ciw araf, déet dara di ko war, mbir mi muy lu ñu joyal.    Ndeem jamaj na ilimaan cig wàññi walla dolli ngir ug fàtte,  te yaw yaa ngi ci ginnaawam, sàbbaalal ci moom yaw ki ñu jiite ngir mu yewwu.  Ndeem dana jóg [moom ilimaan] tukke ci ñaari ràkka njëkk ba mu laataa jekki, sàbbaalal ba-tey.   Waaye nag, ndeem tàqalikoo na ak suuf ci loxo ak bëti-wóom, xeeñtu ko yaw aji-roy ji.  Jógal ndeem jekki na ci [ràkka] bu njëkk ba, ilimaan, mbaa ci ràkka bu ñetteel ba, deefu la yedd.  Lu mu ci jublu, bul nekk di ànd ak ilimaan ci jotaay ba ngir naka moom déet muy ay barab ñeelub jotaay.  Ndeem ilimaan sujjóot na, ci jullig ñeenti ràkka, benn sujjóot doŋŋ ngir jamaj gog rot na  sàbbaalal ci moom te bul jóg di ànd ak moom feek ragaloo fas as rukkoo, topp ko.                                                              Bu doon ci julli farata, boo fàttee sujjóot walla rukkoo sëlmal lu yàgg door koo fàttaliku, moom julli gi yépp ngay baamuwaat. Naafila moom boo ko xasee tàmbali dalaa daldi war. Boo ko daggee di nga ko tàmbaliwaat. Mooy nga óbbali. Nee ko "Subhaanalaa" Ngir mu xam li mu dolli mbaa mu wàññi ko. Bu fekkee dadoon julli julli gu am taaya ju njëkk ci misaal, mu am ñaari ràkka, toogul taaya lu dul mu dem ci ñetteel ba, kooka danga koy sàbbaal ndax mu toog ndax foofu dafee war a taaya. Waaye bu dee ñaari ràkka ya, ba mu ci jógee jëm ci ñetteel ba, ay loxoom ak i bëti-wóomam laalatuñu suuf. Loolu foofu bul ko sàbbaal. Dangay jóg ànd ak moom. Bu ilimaan amee ràkka bu njëkk daldi toog taaya Tey julli jullib ñeenti ràkka. Mu am ñetti ràkka daldi toog defe ne matal na. Ndax benn ràkka kenn du ca taaya. Niki nii ñetteelu ràkka bu jullib ñeenti ràkka. Bu fekkee léegi sàbbaal nga ko, taxul mu xam yàq gi mu yàq, bu jógee dem ci beneen ràkka, bul ko fekki ndax benn sujjóot la def. Kon yaw dangay toog, sujjóot sa sujjóotub ñaareel. Waaye bu fekkee yaakaar nga ne boo ko fa defee, ràkka ba mu dem dana sëgg ba siggi ba wax "Sami Allaahu liman amidahu", dangay bàyyi loolu te topp ko.  Topp cib ñaareel walla ñeenteel, bul jekki ginnaaw loolee ànd ak moom.  Dollil, bu sëlmalee, beneen mu wottee bi nga xam ne wacc nga ko ci la nga xam ne wéy na.  Nekkal di aji-jokk te nga sujjóot xabla-salaam ngir boole ag wàññi ak dolli, wattul wax ja.  Ndaal mbooloo, sopp nañu ñeel leen jiital kenn, dana mottali julli gi ci ñoom.    Ndeem sa ilimaan dolli na ab sujjóot bu di kojug ñetteel mbaa bob ñeenteel, bul sujjóot ànd ak moom.  Li fi nekk, sàbbaal ko, bul dikke ci loo xam ne dana nekk ab dolli goo xam ne xameef na ko ci julli gi.  Ndeem illiman jóg na ngir ug dolli, topp ko aji-wóolu lu waral taxawaay ba.  Am kemam boroom sikki-sàkka ci taxawaay ba, te na jekki ka nga xam ne wóolu na ndollent la, xiyaasal.  Ndeem jekki na, ka ñu digal cig taxawaay, mbaa mu taxaw, ka ñu jekkiloo mu nekk ci wax ji,  julli képp ci ñoom ñaar yàqu na ci ñaari melo yi, fas ka nga xam ne dégg na.    Ndeem iliman sëlmal na njëkk ag matug julleem ngir ug jamajam wëliis ag réer,  Na ko sàbbaal, ka nga xam ne ma nga ca ginnaawam, ndeem ilimaan dëggal na ko [ca la mu sàbbaal] ci xam ug wàññi woo xam ne dana gaar.  Na daldi matal ag julleem, topp ginnaaw ag sëlmalam na sujjóot; yal nanu am ag njub.  Waaye ndeem deŋŋi-deŋŋi na, ndeem xibaareef na ko [moom ilimaan], na laaj ñaar ñu maandu ngir ñu saxal.                                                            Bu ko defee ràkka boobee mu jóge ci ràkka bu njëkk ba (xam nga yàqu na), kon bu amaatee ràkkab ñaareel, toog defe ne taaya ju njëkk ñëw na, bul taaya ndax xam nga ne bee baaxul. Benn ràkka ngay jàpp ne moom nga am. Bu fekkee daa defe ne am na ñeenti ràkka ba tax mu toog di sëlmal itam, kon yaw dangay mottali. Ni nga boolee wàññi gi mooy ràkkab ñaareel boobee moo soppiku di ràkka bu njëkk (taaya jooju mu fa def moo baaxul). Ràkkab ñetteel ba moo soppiku doon ràkkab ñaareel. Fa mu waroon taayaa te taayawu fa, kon wàññi na. Ràkkab ñeenteel boobu mu jàppee ñeeteelu ràkkaam, xam nga ne mooy ràkkab ñetteel kon taaya jim fa taaya baaxul. Looloo tax wàññi na. Te ràkka ba muy julliwaat itam da koo dolli. Kon boole na dolli ak wàññi. Kon day sujjóot xabla-salaam. Mbooloo mi bu leen wóoree ne ilimaan am na ràkka boo xam ne bàyyi na ca farata ba ràkka ba yàqu, bu ilimaan sëlmalee, dañuy tànn kenn ci seen biir mu eggaleel leen ràkka boobee. Boo gisee ilimaan sujjóot ñaari sujjóot di ca teg bob ñetteel mbaa bu ñetteel ba cay teg bob ñeenteel te mu wóor la ne da ko caa dolli, buy sujjóot bul sujjóot ànd ak moom. Boo nee ko "Subhaanalaa", bu ko xamul itam bul ko topp. Ki xam li tax ilimaan taxaw ak ki war a toog, ku ci def safaanug li ñu la digal, sag julli day daldi yàqu. Maanaam ilimaan su fekkee dafa sëlmal te julli gi matagut ngir ug jamaj. Ki nekk ci ginnaawam te xam ne daa juum daldi koy sàbbaal. Ilimmaan ànd ak moom ci sàbbaal ga xam ne julli gi daa matul. Kon bu noppee, moom ilimaan, day mottali julli ga teg ci bahda-salaam. Maamuun itam noonu lay def. deŋŋi-deŋŋi mooy sikki-sàkka. Foofu may nañu ilimaan mu laaj ñaar ñu nekk ci ginnaawam. Ne leen waa ji lutax mu naan “Subhaanalaahi” ngir mu xam lan lay def. Kon ilimaan may nañu ko mu wax.   Daganal nañu wax ak ñaar ñu maandu ca boobee ca loolee wëliis nar.  Ngir xibaar ba ñu nettali, jële ca ñi ñu dëgërloo ci mbirum Sul Yadeyni ci julli.  Ndeem ilimaan wóolu na matug julli gi, dees na sàkku ag jëfam cig wóoloom.  Ak ug bàyyeem loo xam ne ma ngay sikki-sàkka ci moom ndeem bariwul aw nit fa ginnaawam, xamal.  Ndeem dana ko jariñ dëgg seenug xibaar, na bàyyi ag wóoloom te mu dellu topp leen.                                                              Loolii ñu leen laaj mën nañu koo toontu, waaye dañuy toontu yem ca doŋŋ. Sul Yadeyni, yonent bi (saw) dafa mësaan a julli tàkkusaan, taaya ci ràkkab ñaareel ba, sëlmal. Sul Yadeyni ne ko “Julli tàkkusaan dañu koo wàññi léegi def ko ñaari ràkka walla dangaa juum?”. Yonent bi ne ko “Damaa juum”. Mu ne ko “Lu mu doon?”. Mu ne ko "Ñaari ràkka de nga julli". Mu daldi jóg àggale. Foofa la ñu gisee ne sa ilimaan bu juumee, nga sàbbaal ko xamul li nga ko wax. Mën na laa laaj te yaw it mën nga koo toontu. Ilimaan jàpp na ne julli gi mat na. Na jàpp la mu jëfandikoo. Bu fekkee mbooloo mu baree ko sàbbaal, moom mu jàpp lu wuuteek loolu, kon day fekki mbooloo ma.  Bu ko mbooloo ma leeralee ne daa juum, kon day bàyyi la mu jàpp fekki mbooloo ma.  Lii mooy la nga xam ne jublu woon naa dajale ko, mat na, ci ndigalu ka nga xam ne dana méngale mbébét ma ku ko soob.  Maa ngi sant ag cant ñeel sama Boroom kay Buur ba, ka dib Sellaakon ci matug téere bii di Jawharun-nafiis (Wurus wu gànjaru).  Muy lu ñu woy, dana jàpp xol ba ngir taar ba. Mbir mi muy aji-kawe di wesaru Ibnu Abbaa.  Waaye Ibnu Abbaa nag, ci sababug jiitu ga, sang nanu te kawe nanu ci itte ya.  Déet nun nu mel ni moom ci xam-xam ak ug xam Yàlla, ak ug wuññiku, ak i leer ak ug wóolu.  Yal nanu Yàlla jariñ ci moom ak ci mbooleem ay kemam ci jépp aji-yiw di aji-topp Yàlla.  Làq na limub xisban ciy bayit; dana deñal bekkoor ñeel boroomi aajo.  Ñaan naa Aji-wëlsëgal mbindeef yi, kay Aji-màgg, nekkug sama woy wii di lu ñu nangu.  Te mu nekk di aji-jariñ niki cosaan la te mu seral bët ba fas képp.  Te mu nekk di sabab ñeel ubbig aji-tàmbali ci moom ak fajug aajo.  Ak mu fey kawe képp ci nun ci ñeewant ak njéggal njëkk sunu njàqare.  Ak ma dajeek aji-bijj ab yool ci woy wi fa faatu ga ak bésu pang ba;  ci darajay làmpu mbindeef yi Muhammad. Yal na dolli tedd-nga te mu dolli wóolu ci moom Yàlla may kojug dappet;  ak ñoñam, ak saabaam ña di way-tedd feek am na aji-jub ngën jaa rafet ag muj.  Tudd naa sellug saa Boroom, kay Boroom tedd-nga ja wëliis la nga xam ne danañu ko melal Yàlla.   Ag mucc yal na nekk ci ñañu yónni ña. Ag cant ñeel naYàlla may Boroom mbindeef yi.                                                             Moo bidoon Laxdariyu. Jiitu gi mu nu jiitu ba njëkk noo woy Laxdariyu, moo tax mu doon sunub sang te moo nu gën a kawe yitte ndax ci yitteem lanu royee ba def téere bii. Xaa gi mooy juróom-benni téeméer (). Saad gi mooy juróom-benn fukk (). Baa gi mooy ñaar (). Kon boo leen boolee muy . Xisban mi ngi firi naataange. Te naataange moo fiy jële bekkoor. Kon boo amee bekkooru xel, boo jàngee téere bii danga am naataange. Ni Laxdariyu amee njariñ, na ko Jawharun-nafiis amee njariñ. Te na seral xolab képp koo xam ne gis na ko. Képp ku ci tàmbalee am njàng muy sabab sa ubbikum xel ak sa fajub aajo itam. Maa ngi ñaan itam sunu Boroom feye nu ag ñeewant (yérmandeem) ak njéggalam bala noo jàq. Maa ngi ñaan sama Boroom mu tasale ma ci yoon wu dijj a dijj bu ma faatoo ak bésub pang ba ñéppiy daje. Yonent bi (saw) moo ne woon : "Deeleen ñaan ci sama daraja ndax sama daraja lu màgg ci Yàlla la”. Feek ku jub mi ngi am mujj gu rafet, sama julli gii bu mu dagg.. Te Yàlla sori na ak loola. Ñenn ñi dañu naan Yàlla nàngam la tollu, Yàlla am na doom, Yàlla ma nga nekk ca kaw, Yàlla barab sàngam la nekk te Yàlla soree na ak loola.   Jullit yu bari ci réew mi, xamuñu li ñuy wax, ci njàpp mbaa ci julli, li muy tekki. Li ko waral mooy dégguñu làkku araab. Ngir saafara loolu moo waral ñu ubbi bii buntu. Ab sof la ci téere bi bu bokkul woon ci li Séex Ahmadu Bàmba bindoon ci Jawharun-nafiis. Ñi ngi ci tekki ci wolof lépp liñuy wax ci njàpp ak ci julli ngir yombal jullit yi ñu xam maanaa yi ngir gën a mën a teewlu ci seenug jaamu Yàlla.   Li ñuy wax ci njàpp:  Boo jàppee ba noppi : Dangay seede (mooy “Chahaada” ci làkku araab). Sunna la su wér su yonent bi (saw)   Li ñuy wax ci julli :  Booy nodd: Ñaari yoon Allaahu akbar Yàlla màgg na Ñaari yoon Ach hadu an laa ilaaha illalaa Maa ngi seede ne amul beneen buur bu dul Yàlla Ñaari yoon Ach hadu anna Muhammad ar-rasuululaahi Maa ngi seede ne Muhammad yonentam la Ñaari yoon Hayyaa las-salaat Ñëwleen julli Ñaari yoon Hayyaa lal-falaah Ñëwleen ci mbég mi, Ñaari yoon Njël rek (fajar) As-salaatu xayru min an-nawm Julli moo gën nelaw. Ñaari yoon Allaahu akbar Yàlla màgg na Benn yoon Laa ilaaha illalaa Amul beneen buur bu dul Yàlla Booy liqaam : Li ngay wax booy nodd ngay wax waaye bu ci nekk benn yoon nga koy wax ba mu des Allaahu akbar. Moom ñaari yoon lañu koy wax ci njalbéen gi ak ci mujjantal gi.   Booy kàbbar : Ci arafi latin: « Allaahu Akbar », di tekki “Yàlla màgg na”.  Booy rukkoo : Ci arafi latin: “Subhaana rabbiyal Aziim  wa bi hamdihii”, di tekki “Tudd naa sellug Buur bu màgg bi te di ko sant”.  Boo siggee ci rukkoo : Ci arafi latin : “Sami Allaahu liman hamidah”, di tekki “Yàlla dégg na ki koy sant”.  Ba-tey boo siggee ci rukkoo : Ci arafi latin : “Rabbanaa wa lakal hamd”, di tekki “Yàlla Yaw yaa yeyoo cant”. Waaye lii bu ñu la jiitee nga koy wax.  Boo sujjóotee : Ci arafi latin : “Subhana rabbiyal a’laa, Allaahuma ixfirli”, di tekki “Tudd naa sellug Buur bu kawe bi, Yal na nga ma jéggal”.  Diggante ñaari sujjóot yi : Ci arafi di tekki “Yàlla, yal na nga ma jéggal, yal na nga yërëm, yal na nga ma jubal, yal na nga ma yiir, yal na nga ma jàmmal, yal na nga ma wërsëgal, yal na nga ma yékkati”.   Ci taaya gu njëkk : Ci arafi latin: “At-tahiyyatu li-Llaah, az-zaakiyatu li-Llaah. At-tayyibaatu as-salawaatu li-Llaah. As-salaamualayka ayyuha n-nabii-u wa rahmatu Llaahi wa barakaatuh. As-salaamu alaynaa wa alaa ibaadi-Llaahi s-saalihin. ach-adu al-laa illaaha illa Llaah wa ach-hadu anna Muhammadan abduhu wa rasuuluh”. Di tekki wi wolof : “Mbooleem baatu nuyyoo yu tedd yi ñeel na Yàlla, mbooleem baat yu sell yi ñeel na Yàlla, mbooleem baat yu teey yi ñeel na Yàlla, mbooleem julli yi ñeel na Yàlla, jàmm yal na nekk ci yaw Yonent bi, ak yërmaande Yàlla ak ay barkeem. Jàmm yal na nekk ci nun ak mbooleem gaa yu baax yi. Maa ngi seede ne amul beneen buur bu dul Yàlla te Muhammad yonentam la”.   Ci taaya ñaareel bi : Dangay waxaat li nga waxoon ci taaya bu njëkk bi teg ci lii topp.  Ci arafi latin: “Allaahumma salli alaa muhammadin wa alaa aali muhammadin kamaa sallayta alaa ibraahima wa alaa aali ibraahiim, wa baarik ala muhammadin wa alaa aali muhammadin kamaa baarakta alaa ibraahiima wa alaa aali ibraahiima, fil aalamiina, innaka hamiidun majii ”.  Di tekki ci wolof : “Yàlla, yal na nga dolli xéewal Muhammad ak waa kër Muhammad, naka nga dollee xéewal ci Ibraahiima ak waa kër Ibraahiima. Yàlla na nga barkeel Muhammad ak waa kër Muhammad na ka nga barkeelee Ibraahiima ak waa kër Ibraahiima. Ci àdduna bi, ku ñuy sant nga, ku tedd nga”.   Booy sëlmal : Dangay wax jëme ci ki nekk ci sa ndijjoor  di ci arafi latin “As-salaamu alaykum” di tekki “Yal na Yàlla def jàmm ci yéen” teg ci wax jëme ci ki nekk ci sa càmmoñ : “As-salaamu alaykum”.   Booy xunóot : Dangay wax :  Ci arafi latin:  “Allahumma inna nasta'inuka wa nastaghfiruka, wa nu'minu bika wa natawakkalu 'alaika wa nuthni 'alaikal khair, wa nashkuruka wa la nakfuruka wa nakhla'u wa natruka manyyafjuruka, allahumma iyyaka na'budu , wa laka nusalli wa nasjudu wa ilaika nas'a wa nahfidu wa narju rahmataka wa nakhsha 'adhabaka inna 'adhabaka bil kaffari mulhiq.”  Muy tekki wi wolof: “Yaw Yàlla, Yaw lanuy sàkku ndimbal, Yaw lanuy sàkku njéggal. Dinanu la gëm te ci Yaw doŋŋ lanuy wéeru. Dinanu jëme ci Yaw ag yiw. Dinanu la sant te dunu la weddi. Dinanu summi lépp lu wuuteek Sa diine. Dinanu bàyyi képp ku La weddi. Yaw Yàlla Yaw doŋŋ lanuy jaamu, Yaw doŋŋ lanuy jullil, Yaw doŋŋ lanuy sujjóotal. Ci Yaw lanuy dox jëm, dinañu fàndeñu. Dinañu yaakaar sa yërmaande, dinañu ragal sa mbugal. Sa mbugal ci ñi weddi luy am la.”                                                               Xunóot nag ñi ngi koy wax ci ñaareelu ràkkay fajar, ci boo siggee ci rukkoo laata ngay sujjóot.  fàndeñu mooy bañ a sol dàll    Taabal jii ci suuf day wone lim bu matale ñeel araf yu abajada wolof ànd ak ay misaal.  Mi ngi ware nag ci ñu jis weer wi ci 29i fan ci aw baraxlu jis gu wér walla mu mat fanweeri fan. Jis gi nag kenn ku ko jis bu wér te wéete ko buñu wooree ak buñu wóorul war naa woor bu wóorul ngir bëgg a ànd ak nit ña Bu ko jisee ci ñaar-fukki fan ak juróom-ñent ci weeru koor itam bu xëyee bumu yéene koor waaye du sañ a feeñal dog ga bu ko defee yoon dana ko yar ndare du dafa ame ngànt lu ko tax a sañ a dog kon mu sañ ko, Mbooloo mi nag ba la ñoo woor walla ñu wori war nañoo jis ñaar ñu ñépp xam seen ug maandu ñu ne jis nañu ko walla mbooloo moo xam ne manuñoo maase ci aw fen ñu ne jis nañu ko kon bu dee koor war nañoo woor bu dee kori war nañoo wori bu dee tabaski war nañoo tabaski. Waaye boroom xam-xamub biddiw nag niki boroom arminaat yi ñoom deesul déglu seeni wax ci weer. Bu ko am réew jisul te meneen réew jis ko moo xam ne soree nañu kon waa réew ma ko jisul duñu sañ a woor Ca jis ga ko réew ma ca des jis réew mu ne dafa war a yam ci jisug boppam buñu soree. Mas naa am weer woo xam ne dañu koo jisul ca hijaas te ñu wax ne jis nañu ko ca yaman ñu wax ko Sëydunaa Omar (Na ko Yàlla gërëm) , Mu wax ne bokkunu ben gox. Bu fekkee nag dañu koo jisul ci séenu bu jëkk ci baraxlu ba ca bëccëg ñu xam ne feeñoon na bu wér kon war nañoo jàpp la des ca bis ba ta war nañu koo fayit, bu dee kori itam war nañoo dog ta bu tisbaar jotul man nañoo julli korite bu jotee nag faat na te deesu ko fay. Koor nag moo di yéene wax ci sam xel ne fas na maa yéenee woor faratay weer wii ngir Yàlla ak bàyyi lekk ak naan ak booloo jëkk fajar ba jant so. Yooyu nag ku ci def lenn te tayu ko war na koo àggale war na koo fay it bu ko tayee nag, dana àggale booba bis te war na koo fay te kaffaara it war na ko. Kaffaara nag ñatti xeet la: Benn mu jox juróom-benn fukki miskiin, ku ci ne genn wàllu andaari dugub walla mu goreel jaam bu ko lew bumu bokkul ak kenn te mu di ab jullit te amul jenn ayib. Benn bis bu ne loolu moo ca war. Mi ngi ware ci nit ki ànd ak um xelam te am ug wér tay ku ñu togg jëf, te bañ a nekk ci dox bu ñuy sañ a wàññee julli. Bu dee jigéen mu dolli ca bañ a yor dereeti mbërëg walla dereeti wësin.  Ku wopp nag. Bu ragalee ci koor dollikug wopp ja walla yeex a wér kon sañ naa dog. Bu ca ragalee dee nag kon dog ga day war, bu ko defee bu wéree mu fay ko. Bu ko yeexee fay ba koor ga dellu te xam ne sàggan rekk a ko ko teg nag, kon bu koor ga wéyee dana ko fay te bis bu ne dana ca joxe genn wàllu andaar. Kuy nàmpal nag: Bu ragalee lori doom ja war naa dog waaye dana ko fay te dana joxe genn wallu andaar bis bu ne. Ku ëmb itam:Bu ragalee lori ëmb ba war naa dog waaye da koy fay rekk Ku màggat Ba àttanatul koor sañ na koo bàyyi tay joxe genn wàllu andaar bis bu ne.Yéeney koor nag:Sañees na koo defe benn yoon ci guddi gu njëkk ga. Sañees naa biral bis bu ne yéeney boppam. Am waccu:  ak um ngall lu ca génn te boroom tayu ko te man koo yàbbi te dara du ca jàll kon du yàq koor. Bu ñëwee ba ca bóli ga te delluwaat nag dana yàq koor. Bu ko tayul fay ko rekk a koy war bu ko tayee nag fay dana ko war kaffaara it dana ko war. Am gallaxndiku ak um saraxndiku moom it lu ca agsi ba ca bóli ga bu ko wannee dana yàq koor. Ay lor nag: ak i larax bu baree yàbbi ko mooy gën waaye wann ko it du yàq koor. Sib nañu nag: góor gu woor di ne fi ay jigéen. Jigéen itam na ka noonu, ak di leen xalaat, ak di waxi larax, ak jëfi caaxaan, ak gallaxndiku walla saraxndiku bu sori ak sex lépp lu am cafka donte lu deme ni daakaandey wereg la sax, ak mos cin walla ndoxum ndogu, ak baril nelawi bëccëg, ak laal latkoloñ walla mu di la xeeñ, ak di suuru, ak di tuufu, ak di tusngalu, ak di socc ci bant bu tooy. Xëdd nag: sunna la, ak yeexe ko, ak gaaw a dog, bu jant bi sohee, ak wattu saw làmmiñ, ak say cér, ak dog ci lu lew, ak ci tàndarma teg ca ndox, ak dundal weer wépp ci ay jaamu Yàlla, ak baril sàkk sarax. Koor nag: amna bis yu ñu sopp a woor lu bokkul ak weeru koor. Sopp nañu ku woor weeru tamxarit wépp, rawatina bis bu njëkk ba ak bu ñatteel ba ak juróom-ñeenteel ba ak fukkeel ba ku woor fukkeelu tamxarit dees na ko jéggal bàkkaari at mi mu weesu. Ak woor ñatti fan ci weer wu ne. Ak weeru ndayi koor wépp rawatina ñaar fukkeel ba ak juróom-ñaar. Ak baraxlu wépp rawatina fukkeel ba ak juróom. Ak juróom-benni fan gannaaw buñu woree, ku ko def mel na ni ku dëkke koor, waaye la Ca gën moodi boo woree nga nég ba dibéer walla àllarba ja ca tegu nga door a umaat. Ak ñaar-fukkeel ak juróom ci diggiw tabaski. Ak juróom-ñenti fan yi njëkk ci weeru tabaski, rawatina juróom-ñatteel ak juróom-ñeenteel ba. Ku woor juróom-ñeenteel ba dees na ko jéggal bàkkaari at mi mu weesu ak at mi mu jublu. AK bis bi mujj ci at mi. Bisub kori nag: ak bisub tabaski ak ñaari fan yi sës ci tabaski araam nañoo woor. Sib nañu nag, ku dëkke koor. Ak ber benn bis rekk di ko woor mel ni àjjuma ju ne. Ak kuy aj di woor juróom-ñeenteelub tabaski, Ak woor bisub sikk ngir leemtoo ko ramadaan ku ko def bu daje ak muy benn panub koor ga itam du ko doy du tee war na koo fay. Muurum koor faratala bu wér: Ku ko weddi ab yéefar la ku ko bàyyi te tay ko te tëlewu ko ab saay-saay la bu bon a bon te bu ko tuubul ba dee sawara la jëm. Ana ku mu war nag: Xanaa as gor su di ab jullit te man koo am donte da koy leb sax bu yaakaaree ak pay. Mu di ko war nag: Ci boppam ak koo xam ne moo ko war a dundal niki soxnaam ak doomam ju góor ba ba muy mat góor ak doomam ju jigéen ba ba muy mat a am boroom kër ak ci ay  way-juram buñu ko amul, ak ci ab jaam. Ana ci lu mu koy war a génnee nag? Xanaa ci li ëpp ci dundub réew ma mu dëkk nun waa réew mii danu koy génne ci dugubi suuna walla saaño walla basi walla tiñ walla feela walla ñebbe ku ko amul jënd ko joxe ko. Kuy dunde lu dul yii itam man na koo génne ca la muy dunde rekk. Ana nu muy war a tollu nag? Xanaa bopp bu ne ñaari kiloo ak genn wàll ci suuna ak yi ni deme bu dee ñebbe nag walla muy yu dul yii kon day wut nattukaay goo xam ne ñaari kiloo ak génn wàll moo koy fees ci suuna mu natt ko ca te bañ koo peese. Ana waxtu wu mu koy war a génne nag? Xanaa gannaaw jullig suba ca bisub korite ga te mu jëkke julli ga. Sib nañu nag: Ku ko yeexe gannaaw jullig korite ga ci lu dul ngànt. Ku mu war nag: li fii ak defu ko mi ngi ci baatam du ko wàcc mukk te kooram it deesu ko nangu li fii ak defu ko. Ana ku ñu ko war a jox nag? Xanaa ku ñu war a jox asaka rekk ñoo yam ci lépp sañees na koo dajale jox ko kenn, sañees na koo tasaare ci mbooloo mu ko yayoo. Ku ñu war a jox asaka nag: moo di as gor su di ab jullit te am ca aajo ju wér te muy koo xam ne séenuwul ci moom lenn njariñ lu dul jox ko ko ngir Yàlla rekk séenuwul mu di la Sant ak a gërëm walla Mu di ko nettali fi aw nit nga xam ne bëggu la sax ku ko yëgMbooloo mi maa ngi leen di gërëm, di leen nuyu itam te fas yéenee waxtaan ak yéen ci li nga xam ne moo nu fi dajale. Waxtaan ci Làmmiñu Réew mi ak Gëstu... Loolu buñu ko waxee kon dafa mel ni dañuy laaj ndax ca dëgg-dëgg, sunu làmmiñ yii bu caaxaan demee dëgg des, ndax manees na cee leeral ab xam-xam? Ndax manees na cee gëstu dëgg-dëgg fànni xam-xam yi nga xam ne yii tay ñoo tax réewi tubaab yi di dox? Ndax réew yi nga xam ne ñoo nekk tay ci kanamu àddina, xam-xam bi nga xam ne moom la ñuy jàngale ci seen daara yi tegaloo, ndax manees na koo jàngale ci làmmñu réew mi bumu ci man di doon, moo xam wolof la, moo xam weneen làmmiñ lay doon ... pël la walla  séeréer la, walla làmmiñ wu mag wow réew mi, ndax manees na cee jàngale xam-xam yooyu, ci koo xam ne kii masul a jaar ci daaray tubaab? Loolu, jàpp nanu ne man naa am, kon loolu itam laaj na nu topp sunu làmmiñ yi, seet ba xam fuñu cosaanoo ak naka la ñu taxawe ci àddina sii nu nekk tay ak li ñu mas a jote ak làmmiñ yi ci des ci cosaan. Kon laaj na nu xool tuuti ci sunu ginnaaw, seet naka la àddina doxe ba fii tay, ndax làmmiñ yii li ci ëpp lépp dañu leen di jariñoo, waaye xamuñu ci seen cosaan dara. Kon nag leeral seen um xel itam ci cosaani làmmiñ yi, ba ngeen gën a xam ni seen làmmiñ yi deme ak làmmiñ yi fi nekk ci àddina, ci gan fànn la ñu bokk ak ci yan wànqaas la ñu fàqe. Loolu itam dina tax ci wet googu seen ub taxawaay gën a dëgër. Nu bëgg leen a fàttali ne yàgg ngeen a dégg ba nu ko njëkkee wax fii ba nu ko daan wax ca njëlbeen ga bu yàggoon  naan foog  nañu ne sax Afrig, fi la ñu tëne sunu maam Aadama   booba ñépp dañoo defe woon ne ay léeb la! Leegi xam ngeen ne xam-xamub <saayir> dëggal na loolu ba fii mu nekk ñépp jàpp nañu ne Afrig la ñu tëne sunu maam Aadama. Fii ci Keeñaa (kenya), tay jii Afrigug penku jàpp... Bët-Siin wuti tuuti Ecopi (Ethiopie), ci gox yii ci Afrig ci la ñu tëne sunu maam Aadama. (2) bi sunu maam Aadama tënoo fii itam, bi mu fi juddoo itam, am na, bu fekkee dañoo jàpp ne nit garab la guy màgg, garab googu amna juróomi wànqaas yoo xam ne yii dañoo fay ne ag niit, bànqaas bi ci des door a ñëw di nit, di nun ñii tay Kon Aadama bi mu juddoo fii, rëdd wi nga xam ne moo dox diggi àddina, lu fi juddoo tey nit, numu man a def day ñuul, ndaxte bu ñu… Su fekkoon ne nit ku ñuul génnul woon Afrig, kon wenn xeet rekk ay am ci kaw suuf, di wu ñuul. Waaye, nit ñi bi ñu juddoo 3/32 tàmbali génn. Ñenti bunti génnuwaay ñoo amoon (4) Jóge nañu... jaar Ispaañ, dugg Farãs.. jóge nañu fi, wàcc dex gi nga xam ne mooy dexug Niil... jaar fi dem Palestin, wéy dem ba Asi, dem ba Sapoŋ, dem ba Indoneesi. - jóg nañu itam, jaar nii, foog nañu ne dugg Itali, ci jamono yooyu nga xam ne mooy ati doj ya booba nit notagul xeetu weñ: ay doj rekk la daan yatt di ko jëfandikoo. Bu fekkoon ne tay ni ma leen ko waxe - li nit ku ñuul génn, dugg ci réew yi ci des dugg tay Ispaañ dugg Farãs moo waral aw meloom soppiku; ndax bi muy yegg ca réew yooyu, dafa fekkoon suuf ci boppam sedd, sedd bu mag a mag a mag boo xam ne bii maneesu koo méngale ak sedd yi nga xam ne moom la nu tollool leegi sii, jotewuñu dara! Sedd bu mag la woon boo xam ne yàgg na, téeméeri junniy at (100 000 at) yoy suuf da koo sedd. Ci jamono jooju nag, bi ñu demee ba nga xam ne yegg nañu ci ñeen-fukki junniy at (40 O00 at) luñu jiitu jamono jii nu tollu tay, ci la nit ku ñuul génn, ñeen-fukki junniy at, lu jiitu sunu jamonoy tay jii, ci la nit ku ñuul génn Afrig, dugg biir réewi Tugal. Ba mu fa demee, sedd ba mu fa fekk tax ba ci ay biir i pax la daan dund: manul woon a tabax dara ci kaw suuf, ndax suuf si dafa seddoon ba mu wàcc ba foofu ci wetu Monaakoo, pax ya fa nekk ci la ñu daan dund, ndaxte li nga xam ne lii moo féete woon dégg-dégg bëj-gànnaar, niki ak yooyu booba, ci galaas gi daf fa wàcc, ba nga xam ne nit manu fa woon a dëkk. Nit ñi kon, ñoo ngi dëkkoon rekk ci bëj-siin, bëj-siinu Tugal ak ci wetu géej gu ñuul gi ñu tudde «Géej gu ñuul», ci duñu Crimée, foofu la nit ñi dëkkoon. Waaye li nga xam ne moo féete woon bëj-gànnaaru réewi Tugal yi tay, kenn manu fa woon a dëkk. Nit ku ñuul nekk na ci réew yooyu, ba ñu teg ci ñaar fukki junniy at (20 000 at) nit ku weex door a feeñ nit ku weex sababoo ci nit ku ñuul. Ndax, li taxoon nit di ñuul fii ci diggi suuf, moo waral ba, ba mi demee bëj-Gànnaarug suuf génne ca jamono yooya day weex, ndaxte foofa lu weex rekk moo fay man a sax, ca jamono yooya nga xam ne nit manalagul woon boppam dara, walla lu bari. Noonu kon, nii la àddina sosoo. Kon ngeen xam ne, nit ku ñuul fi nga xam ne ñoo njëkkoon a nekk ci Afrig, bi ñu ko daataan génn, dañoo wàccoon topp dex gii nga xam ne moom la ñu tudde dexug Niil. Dex gii, mooy dex gi nga xam ne moom la nit ñu ñuul ñi jëkk a... Seetleen nataal ñent , topp...topp ko...ba jaar fi génn; bi ñu ñëwee ba fi ñu dëkke ko, dëkk gi ñu fi dëkk, ci la ñu njëkk a feeñale ag xay: ci la nit njëkk a nite. "Civilisation" du dara lu dul nit ku nite, tàmbalee not càkkeef gi. tàmbalee not àddina, tàmbalee man a tabax dara. Loolu, ci suuf, fii la jëkk a ame, te seen uw xeet moo ko njëkk a def; du caage ne xeetu nit ku ñuul dafa ëpp um xel ci àddina; loolu, Yàlla a ko tànn, def ko. Bu fekkoon ne nit dafa njëkkoon a juddoo ci bëj-gànnarug suuf, kon itam nit day njëkk a weex ba noppi, bu wàccee ba ñëw fii, ca jamono yooya, wëlbëtikuwaat ñuul. Waaye Yàlla moo àtte nit juddoo fii: moo tax ba nit dafa njëkk a ñuul, delluwaat ba weex. Loolu mooy li nga xam ne tay jii mooy li am. Kon, nit ñi nga xam ne ñoo jóge fii, ñoo njëkk a xay ci àddina, ñoo njëkk a nite, ñoo njëkk a not itam càkkeef gi, ñoo njëkk a bind itam ci suuf; foofu laa bëggoon a yegsi! Ak lumu leen juunu juunu tay ndaxte, fi mu nekk buñuy wax dañuy wax naan:«sunu làmmiñ yi kenn masu koo bind» ! Ba mel ni sax dafa am xelum bind, xel moo xam ne xelum bind la, ak xelum tari. Ngeen xam ne, làmmiñ wi nga xam ne moom la ñu njëkk a bind ci suuf sii nu taxaw tay, mooy lammiñ wi nga xam ne moom la ñu daan wax ci Misra. Misra, jamono jooju, ni ko maami nit ñu ñuul ñi fi nekkoon tudde woon, mooy Xëmit. Baat bi, ba tay baatu wolof la: Kémiit, Xëmit, mi ngi tekki ñuul. Noonu la ñu tudde woon seen bopp: ci làmmiñ woowu la ñu njëkk a binde, moo njëkk a sàkk mbind; mbind moomu, mbooleem mbind yi nga xam ne amna ci ginnaaw gi, ci mbind moomu la ñu juddoo! Làmmiñu nit ku ñuul, bi ñu ko njëkkee bind mi ngi ci ñatti junniy at ak netti téemeer (3 300) lu jiitu juddug Yónnent Yàlla Hiisaa; ci la nit ku ñuul door a dugg ci li nga xam ne lii moom la ñu tudde dëgg-dëgg xam-xamub cosaan, ndaxte ca la ñuy tàmbalee di am mbind mu leer, moo xam ne du caage ne rekk dañuy wax: «nettali nañu ma, sama maam mas na maa nettali, maamam nettali ko, maaman nettali ko... Ci la ñu njëkk a ame kon mbind mu leer, moo xam ne manees  na cee topp cosaan; loolu itam, ci Afrig gii la jëkk ame, ci lél bii: ñatti junniy at ak ñatti téemeer (3 300 at) lu jiitu juddug Yonent Yàlla Hiisaa. Kon, bungeen ci tegee ñaari junniy at (2 00) muy juróomi junniy at ak ñetti téemeer (5 300 at) ci la ñu njëkk a bind, te nit ku ñuul a jëkk a bind. Jamono jooja, tubaab yi ca jamono jooju ba tay ñoo ngi woon ci bëj-gànnaar, ñi ngi doon door a jóge rekk ci sedd bi ma leen doon wax, dabaguñu woon boobu xeetu nit ku ñuul; booba moom ñu ngi toll ci jamanoy doj yi: amaguñu woon mbind ; amul wenn xeet ci àddina, weneen woo xam ne wii wu dul woon wu nit ku ñuul, wu amoon mbind, ci jamono jooju! Tubaab yi, dem nañu ne junniy at ak ñenti téeméer (1 400) lu jiitu juddug Yónnent Yàlla Hiisaa - kon bungeen ci boolee ñaari junniy at (2000) muy ñatti junniy at ak ñenti téeméer (3 400) lu jiitu juddug Yónnent Yàlla Hiisaa ñu door a bind te bi ñuy bind itam, ci nun la ñu ko ñakkoo woon ci jamono yooyu... Mooy jamono ji nga xam ne jii, amna benn dun bu nekk ci géej gi nga xam ne bii moo nekk diggante bi suuf yi, di tudd "Méditerranée," diggante bi suuf yi ci la géej googu nekk - moom géej googu amna dun bu ci nekk bu tudd Santorin, boo xam ne ci jamono jii, dafa seet seet rekk toj. Mooy doj yooyu nga xam ne dañuy seet... suuf day seet seet xar, sawara wi nga xam ne wii moo nekk  dégg nga ci saalub suuf sawara wi jaar ci xar-xar bi génn, mbooleem li nekkoon foofu lépp, ak li ko wëroon ci jamono yooyu, ci penkub géej googu lépp seen àddina dafa tukki woon. Ca la dunu "Créte" seet seet moom itam, la ñu fa tabaxoon ak la fa nekkoon  lépp maasaloo. Foofu la tubaab yi tàmbalee, ña nekkoon "Créte," ñoo jàlloon "Gréce" (5) ci la "Gréce" tàmbalee bind. Kon làmmiñ woowu nga xam ne du làmmiñu nit ku ñuul, di làmmiñu tubaab yii nga xam ne tay ñoonu not ba nu di leen naw, ci jamono jooju la ñu tàmbalee bind. Te booba it, ñi nga xam ne ñii ñoo demoon di leen xettali, di leen teete ak di leen wan ni ñuy binde, ñooña itam, ñi ngi màcce woon booba ci wetug bëj-siinug suuf  maanam ci Misra la ñu nekke woon, ñoom itam seen xam-xam yooyu ak seen mbind moomu woon. Bi tubaab yi tàmbalee bind ci lél bii bañu ñëw ba ci junuiy at ak ñaari téeméer (1 200) lu jiitu juddug Yónnent Yàlla Hiisaa, mu am yeneen xeeti tubaab yoo xam ne dañu doon door a génn rekk ci àll bi ñoom itam, ñu ñëw, fekk leen fa, dal di toj seen um réew, ñu dal di delluwaat ginnaaw fàttewaat mbind! Kon, ci lél bii ci la tubaab yi delluwaat fàtte mbind; ñu ñëw ba ci juróom ñatti téeméeri at (800) lu jiitu juddug Yónnent Yàlla Hiisaa, mbindum Afrig jaaraat ci "Phéniciens" yi, door a ñëwaat ci ñoom fii ci "Gréces"; mooy abacada bii nga xam ne moom la tubaab yi mujj a jot; boobu, moom la ñu doxal, "Grecs" yi doxal ko nag, ci jamono jooju, waccatuñu ko, rëccatu leen, ba mu ñëw ci "latins" yi, bee di dox ba yegsi tay ci mbind mii ngeen gis. Waaye gis ngeen ni ko mbindum nit ku ñuul jiitoo. Loolu, noonu la àddina doxe ci jamono yooyu.Kon, lii wan na leen ne sunu réew yi du réew yoo xam ne dañoo masoon a réeroo ak mbind, walla dañu koo masul a xam dinanu leen wax fi nga xam ne fi la ñu jaar ba fàtte yoon woowu nga xam ne xeet wi jaaroon na fi... Ci Misra, ci jamonoy Buur fari ya... ndax "Pharaons," buñu koy wax baat bi du baat bi nga xam ne moom la ñu daan jariñoo ci Misra. Ci ña fa dëkkoon, baat boobu mooy bi ñu soppi, tubaab yee ko soppi, Grecs yee ko soppi, mu déllusi araab yi soppiwaat ko, mu ñëw ba ci sunuy nopp nu naan : << pharon >>. Waaye waa Misra ci seen làmmiñu bopp. Fari la ñu daan wax ! Moo tax batay wolof di wax baat yooyu sax, du xam fumu ko jóge, day wax Buur-Fari... Te xamuñu lu doon Fari ; moo doon buur yi magoon ; bi gënoon a mag ci buur yi, mooy Buur-Fari. Fari, noonu la wuur yi tuddoon. Jamonoy Fari ji nga xam ne mi ngi tàmbalee ci ñatti  junniy at ak ñatti téeméer  (3 300) ba ci juróom ñaari téeméeri at (700) lu jiitu juddug Yónnent Yàlla Hiisaa, ci jamono jooju la nit ku ñuul tàmbalee noppee moom boppam. Bi nu yegsee... ba ci juróom ñaari téeméeri at (700) lu jiitu juddug Yónnent Yàlla Hiisaa, (lél bi dëgg-dëgg moo di ; juróomi téeméeri at ak ñaar fukk ak juróom (525) lu jiitu juddug Yónnent Yàlla Hiisaa) ci la Cambyse -  ndax damay bàyyi Assyriens yi ... ; Assyeriens yi (6) ñëwoon nañu ci <<663>> waaye tooguñu Egypte, yàgguñu fa, dañoo dal di dellu - waaye, ca dëgg-dëgg, ci lél bii (525) ci la Cambyse, sosoo ci perses ya (7) , bokk ci perses ya xeetu pers, denc xeetu tubaab dëgg-dëgg! Ci la ñu njëkk a ñëw Misra, not Misra, ci lél bii (525) Bi ñu notee Misra ci la nit ku ñuul noppee moom boppam, ci jamono jii, ca Misra. Ndax bi ñu ñëwee ci <<333>>. Alexandre le Grand. Aleksandre (8) mu mag ma moo wuutu Perses yi,  moo dàq Perses yi Misra, waaye taxul nit ku ñuul dellu moom boppam.  Ñoom Grecs yi itam César moo leen fa jële Romains yi loolu lépp taxul nit ku ñuul delluwaat moom boppam... Kon gis ngeen ko, li tàmbalee ci cosaanu àddina ba ci lél bii (525), daanaka nit ku ñuul a daan àtte àddina ; daanaka moo ko daan àtte, ci lépp ! Amna jamono yoy dama koo weesu ndax loolu du sunu wax tay, ci làmmiñ wi rekk la nu war a wax, waaye nde kon doon nanu leen wax fi nit ku ñuul jaar yépp... Li tàmbalee fii nag ci la nit ku ñuul tàmbalee noppee moom boppam. Kon war nanu ne, làmmiñ wii nga ne moo doon làmmiñu nit ku ñuul war nanu koo man a dendale ak sunu làmmiñi tay yii, ba xam bokk nañu dara, bu fekkee li may wax dëgg la  walla bokkuñu dara. Ndax bokk googu, manees na koo leeral fii ci saa si, fii ma taxaw ba lu gàtt gàtt, ba kenn ci yéen du ko man a nàttable ; moo xam sax, bu fekkoon ne bungeen fi jógee, dangeen di dem, gën a gëstuwaat bokk googu nga xam ne moom la sunu làmmiñ bokk ak làmmiñi cosaanu Misra wi nga xam ne moom la ñu njëkk a bind ci suuf.Loolu, gis ngeen kon fi ma bëggoon a yegsi ci samay wax. Kon, li ma leen bëgg a wan tay, làmmiñu Misraw cosaan wi bokk na ak làmmiñu wolof wii may wax. Te su bokkee ak làmmiñu wolof dinaa leen wan ne kon bokk na ak làmmiñu pël, bokk na ak làmmiñu  séeréer, bokk na ak làmmiñu saraxulle, bokk na ak làmmiñu joolaa... Yooyu yépp, kon dinaa leen wan, ci lu gaaw a gaaw, lu gàtt a gàtt, dinaa leen wan ne su bokkee ak làmmiñu wolof bokk na ak yooy itam... Kon, damay jël baatub njëfka goo xam ne bii... baatub njëfka, maanaam këf... ; baatub njëfka mooy këf nàngam. Këf, boo seetee ci téere Xaamuus (9) yi nga xam ne yii...  ci la baat yi nga xam ne moom la ñu daan jariñoo ci làmmiñu Fari yi walla làmmiñu firawna, baat bii ma nga cay tekki ni nga xam ne ni liccin,  dégg nga di këfe lu nekk ci suuf, ni lay këf ab cuuj;  moo di fekk lëf nga jële ko ak doole. Kon baat bi benn la ci wolof itam... Maa ngi koy boole ci juróom-benni taxawaay yi nga xam ne yii, boo jëlee baatub njëfka, ni nga leen di boolee ak wuutukati tur yi.  Ci làmmiñu Firawna nii la ñu koy waxe: këf-i, këf-ek, këf-et, këf-ef, këf-es; këf-nen... ak këf-sen. Ci wolof mu joxe: këf naa, këf nga... Këf-et bii day jigéenal, ci taxawaayub ñaareel buy bennal mooy këf naa. Naa mooy wuutu man. Man naa ne: « Seex këf na» walla «këf naa». Naa kon mooy wuutukatub tur,  mooy wuutukatub tur wi. Dangeen gis wuutukati tur yi ni ñu bokke ci làmmiñu Firawana ak làmmiñu wolofu leegi... Waaye taxawaay bii amatul ci wolof ndax da doon jigéenal; dinaa leen wax li tax amatul... Ci ñaareel bi taxawaay, wolof am na : këf-eef, wolof am na këf-ees dinanu xam li waral leegi ba noppi, wolof am na itam : këf na, muy maaska bu gàtt bi, « a »  bu gàtt la maaska bu gàtt la... Mu am:  këf nanu, këf ngeen, këf nañu,. Kon xam ngeen ne yaari làmmiñ yii  te nga xam ne lu ëpp juróomi junniy at (5 000)  xàjjale na leen cib yàggaay  xam ngeen ne yaari làmmiñ yii ñoo bokk cosaan, ñoo bokk maam:  ndax téeméeri at a ngi nii... Bala may jàll dinaa leen wan leneen... Bu fekkonte ne tay damaa bëgg a wax ne:  « këfoon naa » — maanaam dama koo wax ci loo xam ne weesu na — lii mooy ci taxawaay bi fii mu nekk: Lu yàgg kon xam ngeen ne kon ci wolof damay dugal fii ag nuun N:  Këfoon naa, këfoon  nga  Këfoon eef, këfoon ees Këfoon na këfoon nanu Këfoon ngeen këfoon nañu.                                                                                                                  Bu dee ci làmmiñu Firhawna noonu la ba tay genn nuun (N) laay dugal fii mbooleem foo xam ne dugal naa fa ak nuun (N) ci wolof suma fa dugalee ag nuun (N) ci làmmiñu Firhawna benn la, kon ni wolof di joxee lu yàgg ak ni làmmiñu Firhawna di joxee lu yàgg benn la, bu ci nekk ag nuun (N) la te loolu manóo koo gis ci làmmiñ yoo xam ne bokkuñu maam. Gis ngeen ko booy wax loo xam ne lii dangaa bëgg a wane lu yàgg lool defoon nga ko def nga ko ba mu wees ci làmmiñu Firhawna ag nuun (N) a koy indi te nuun (N) googee foofa nga koy def ci ni nga xamee ni ngay boolee tay baatu njëfk… Wolof, ndaxte góoral ak jigéenal rekk moo leen daan xàjjale. Bi nga xamee ne wolof delluwaat na ci biir làmmiñam di góorale neneen ak di jigéenale neneen, li nga xam ne moo xàjjale woon ñaari baat yi daal di deñ, daal di raaf, ba leegi benn la ñu. LÀMMIÑU RÉEW MI AK GËSTU BU SEEX ANTA JÓOB: Xameef; buñu ko waxee mooy kuñu xam. Be kon xam nañu lu waral Buurub Misra bi nga xam ne mooy Buur-Fari manoon a tudd Xameef ; xam nanu lu tax jabaram manoon a tudd Xamees. Leegi, li nga xam ne des na ci tekki wolof di nu wan ne tay nàngamef da daan góoral ca cosaan, bunu ko fàttee tay itam, loolu moo di baat boo xam ne bii day indi kilifteef mbaa muy indi doole deesu ko man a boole ak mujjantalug "ees"; kon "eef" rekk lay man a doon: du man a doon Siin (s), faa (F) rekk lay man a doon... Bu may am Kawtéef..., walla kilifteef, walla nàngamyeef, loo xam ne lii day indi tay doole, walla muy indi ak moomeel, faa (f) gi lay war a doon, waaye du doon sii (s) su. Loolu wane ne kon faa (f) da daan góoral ca bu njëkk, siin(s) si da daan jigéenal ca bu jëkk, ba ñu ko fàtteegul... Fuñu, dox ba fàtte ko? Moo di làmiñu wolof ci boppam dafa dem ba mbooleem ñi nga xam ne nii tay ñi ngi daan góorale ak daan jigéenale nii... ci araf yi ñuy mujjantale, bi ñu deme ba nga xam ne làmmiñ wi day dox, yooyu moo mujj dem ba wolof di góorale nenneen, di wax nàngam yu góor ak nàngam yu jigéen. Te loolu it amoon na ci làmmiñu Misra : bi ñu daan def lii... tàmbali woon nañu ñoom itam di góoral ak di jigéenal, di yokk ci baat nàngam ju góor ak nàngam ju jigéen. Kon, loolu moo mujj dem bi nga xamee ne dem nañu ba mbind mi jeex, ba nit ñi dem ci àll bi, ba bindatuñu, ba fàtte luy mbind, mu mujj ni ñuy góoralee ak ni ñuy jigéenalee, di yokk baat bu góor walla baat bu jigéen, tax ba nii ñu daan góoralee ci baat yu mujj yi ñu dellu ko fàtte. Noonu la deme. Xoolal ni Misra soree ak Senegaal...  Naka la man a amee? Te yoon waa ngi nii, gis ngeen ne fi mu nekk àll boobu bépp tay aw maral a fa nekk. Waaye xam nanu tay ne ndox mu mujj mi nga xam ne am na ci Saharaa, Saharaa door a mel nii mu mel ci ñaari junniy at ak ñenti téemeer lu jiitu juddub YYI (2400) ci la Saharaa mujj a amee ndox. Ndax Saharaa ngi tàmbalee woon ci juróom ñaari junniy at (7000) si niis, ndox miy niis... Ay dex a fa nekkoon, lu nekk a nga fa woon, ñu amoon ay gaal yu daan dox ci dex yi, foofa la nit ku ñuul gënoon a bari sax booba!  Bi mu tàmbalee di niis, nit ñu ñuul ñi nga xam ne ñoo gënoon a jege bëj-gannaar, ñuy yéeg ñëw Afrig bëj-gannaar (Afrique du Nord).  Nit ñu ñuul ñi nga xam ne ñoo gënoon a jege tay dexu Niseer, ñu wàcc wuti bëj-siin: ñii dem penku, ñii dem sowwu. Waaye dalul di nekk rekk benn bis; dafa nekkoon di dem ak a dikk (10). Te, ndox mu mujj mee mujj a mujj mi nga xam ne nii àll bépp dafa delluwaatoon naat ba nga xam ne man nga topp ci sa jur di dox rekk di màng, lél boobu mooy bii: ñaari junniy at ak ñenti téemeer  (2400) lu jiitu judd YYI- nit ñi manoon nañoo màngeeti jóge fii ba fii. Te jamono jooju, bunu doon seet tay, bu fekkee ne danoo amoon jot bunu ko doon seete, dinanu gis ni, ci jamono jooju, ci la mbooleem ni Afrig gisee Buur, ak ni nga xam ne ni la ñuy tabaxee seen um réew, ak mbooleem lu baree bari luñu bokkle ak Misra, ci jamono jooju la ko Misra ta bax moom ci boppam itam.   Waaye, ci jamono jooju kon ci la nit ñi tàmbaliwaat di màng, dikk à fii... Li wóor itam moo di bokk gii, du bokk goo xam ne manees na koo rondal. Lii ma wane ci diggante làmmiñu Misra ak làmmiñu wolof, manoon naa koo wane ci wet gu nekk; manoon naa koo wane ci baat yiy déeg, waati wolof yi, déegukaayu waati wolof, manoon naa ko wane ci lu nekk... Kon li ma leen bëgg a wan moo di bu fekkee ne nii la wolof bokkee ak làmmiñu Misra, wolof ci boppam itam ak Séereer noonu la ñu bokke... Boo jëlee tay mbooloo moo xam ne mi ngi nekk fii di wax wenn làmmiñ, ñu xàjjaloo: ñii jóg aw fii, ñii jóg aw fii, ñii jóg aw fii... ñu dem ba ñu toog lu mat junniy at mbaa ñaari junniy at, na mu man a def, ñi nga xam ne nii la ñu daan waxee waat yi, araf yi dana soppiku. Loolu am na ci diggante wolof ak séeréer ; am na ci biir wolof sax. Boo jëlee làmmiñu wolof, ndar-ndar yi, ci ñi Ndar jegee ak Kajoor, waaye maskab lonk buñu comboñ, ndar-ndar daf koy daal di soppi maaska yat, manaam "o" day daal di nekk "a". Niki tay, wolof dax wax ne "tay def naa ko", ndar-ndar bi day wax "tay def naa ka". Kon, fii "o" bii, maanaam bu fekkoon ne dañu koy bind, maaskab lonk lay doon bu ñu comboñ ndax noonu la ñu koy man a jànge. Ndar-ndar ci biir làmmiñu wolof soppi na ko mu doon maaska yat. Ba tax na noonu ngeen di man a gisee tay soppikub làmmiñ... Bu fekkoon ne ñépp a ngi woon fii, bi ñu fi jógee, buñu xàjjalikoo dem toog lu yàgg,  boo déllusiwaatee man ngaa gis ne ñoo bokkoon cosaan, lu bari dina soppiku, te dangay jël rekk wenn araf... Maa ngi jël séeréer wenn araf woo xam ne këpp soppiku na wow man ngeen koo seet: séeréer, nuunu séeréer dafa nekk ag Laam (l) ci wolof, te loolu dafa daj làmmiñ wi wépp. Ni nga xamente ne pël ci boppam day wax pullo,....? Kon, nga xam ne ni wolof, dégg nga, di barile lu néew, ni pël di barile lu néew, ci ab nëhoom, ni la wolof di barile lu néew itam ci b nëhoom, te lii maniŋoo koo gis ci làmmiñ yoo xam ne bokkuñu maam.  Kon, pë «p» bii di baat «b» buñu comboñ moom itam buy soppiku di baril day nekk ag faa Beneen bi man naa itam ne mbaalu ( am xar, ci pël ) baalu; wolof am: mbaam, baal yi. Baat boo xam ne bii dafay tàmbalee ag miim (m) gu baa (b) tegu (mb) ci làmmiñu pël mbaa làmmiñu wolof, boo koy baril miim ( m) gi day rot, baa ( b) bi des fi, bu fekkee dañuy wax rekk, dégg nga làmmiñ wi ni nga war a waxe, waxin wu jub gis nga ko, miim ( m) gi ci baat biy néewal, day rot ci baat biy baril. Rot gi rekk soppi baat bi, mu dal di baril. Kon, gis ngeen mbaalu (am xar) , (baali) ay xar ci làmmiñu pël. Ci wolof mbaam, mooy mbaam xam ngeen ko, baam yi la ñu war di wax terewul boo demee ci dëkk yi leegi ak xale yi, ñi nga xam ne tàmbali nañoo fàtte làmmiñu cosaan, amna ñuy wax (mbaam yi), waaye wareesu koo wax; dees a waroon di (baam yi). Kon gis ngeen ne ba tay, ni pël di barile ak ni wolof di barile benn la. Ci joolaa, niki ci noonu; boo faboon tay baatu joolaa: juk, mooy xool nii «jàkk» ci wolof, ijuk maa ngi xool ak ijukut xooluma… Ni joolaa di gàntale ni la wolof di gàntale itam, ut boobu am na te dem ba ci làmmiñu Pharaon. Juk, uk,...wolof day wax « jàkk», « jàkkut», manees na koo wax ci wolof «ut», «nangmut», «defut», «waxut», loolu waxin wolof la. « nangamul», «waxul», «deful» moo gën a bari, waaye ñoom ñaar ñépp, bu ci nekk am na ci làmmiñu firawna, làmmiñu firawna xam nanu ne-ut, ne-un, nuun gi soppiku ag laam, muy «newul»; am na itam ci làmmiñu firawna «newut». Am na ñaar yépp. Kon, gis ngeen ne làmmiñ yi ma leen wan yépp, gis ngeen kon li ñu bokk. Kon, làmmiñ yi, ba ñu tàmbalee soppiku, booba bindaguñu sax làmmiñu tubaab. Moo waral itam làmmiñ yi am waat yoo xam ne ñaare da lay bett; moo waral itam ñu man a wax lool xam ne tay dafa lay bett. Baron ROCHER da daan wax ne boo bëggee jàng nëhum rekk jàngal làmmiñu wolof, loolu la daan wax. Tubaab yi bi ñu jànge sunu làmmiñ wi dañoo tiit. Dañu leen cee fekkloo loo xam ne lii. Mi ngi mel ni ci ñoom, daanaka xamuñu naka la sunu làmmiñ yi nii ñu mel, nga xam ne lu nekk man nga cee wax ñu am baati Jëfandikukaay yoo xam ne xalaat bu nekk man na cee génn xamuñu woon fu làmmiñ wi dox ba yagsi fii... Kon nag gis ngeen fi làmmiñ wi doxoon te nu fàtte ko ba uagsi fi, ba doon jaaxal tubaab yi ñi nga xam ne sax ñoo fi ñëwoon ci xarnu bii nu génne, niki Baron ROGER, mu yoroon Réew mi, nekkoon Góornooru Ndar ñoom ci seen bopp, li leen jaaxaloon tay, mi ngi nii li ko waral! Kon, mbooleem lammiñu Afrig woo xam ne manees na caa bayum xel, moo xam ay wolof la, moo xam ay séereer la, moo xam ay pël la, moo xam joolaa la, wu ci nekk tay, nii la mel. Gis ngeen itam li ñu bokkoon démb te bokk googu nga xam ne moom la ñu bokkoon démb, war nanu koo fàttali ci sunuy xel, war nanoo gëstu ba gisaat ko ba kenn du ko man a weranteeti, ndaxte kon, loolu mooy tax kon li nga xam ne lii tay, ni nu bëggoon a tabaxe tey réew mu bees moo xam ne mii dégg nga tay népp dañuy bokk ànd di jenn jëmm, xam-xam boobu la ñu ko man a wéer. Loolu itam lu leer la. Ci loo xam ne du neexal nit, du loo xam ne tey dangay wut rekk dégg nga nit nga di ko leel suukar, waaye dafa nekk loo xam ne dafa amoon te nu fàtte ko. Kon itam loolu wane na njariñu liggéey bi nga xam ne moom ngeen di def. Ndax ci wetug araab lu mel nii am na ci digganteem ak sunu làmmin yi? Loolu itam, damay gaawantu daal door a ñëw ci li nga xam ne tay mooy waxi daje bi.  Bunu jëlee araab... Gis nga làmmiñ yoo xam ne bokkuñu maam, làmmiñ yu bokkul maam manoo fexe be gis dara luñu bokk ci seen wetug nëhum. Lu mel na li ma leen wan tay ci diggante làmmiñ yi nga xam ne ñoo nekk tay ñu di ko wax Senegaal, manu leen koo gis diggante araab ak sunuy làmmiñ. Waaye waati araab yu dul jeex, gëne ca baat yoo xam ne yii ci diine ji la fakk yooyu yépp ñu ngi ci biir làmmiñu wolof. Maanaam wax ji, baat yi danañu ko àbb fu nekk, waaye du tere làmmiñ wi des di moom ; ndaxte waat yi ni ñu leen di jariñoo ci biir ak ni ñuy jubale wax ji, ak ni nga xam ne bii ni la nëhum bi deme, nga xam ne bii noonu la xel mi di note xaat yi ba di ko jariñoo, loolu mooy li nga xam ne aw làmmiñ du ko àbb. Wolof àbbu ko, da koy bokk rekk ak weneen làmmiñ du donnandoo ko. Araab, am nanu ak ñoom bokk gu yàgg a yàgg goo xam ne gii dem na ba ci ñenti junniy at (4 000) lu jiitu juddub YYE, ndax réew yooyu fi ñu nekk noo fa nekkoon; ndax wax naa leen ne nit ku ñuul a jëkkoon ci suuf; ginnaaw bu nit ku weex amee, mangoon nañu ba new toofa, jaxasoo ak nun, jaxasoo ak nun ba wëlbatiku nekk xeet woo xam ni sax xeetu rax la ñu. Moo waral ba seenu làmmiñ am na ci baat yoo xam ne, boo ko dee topp, danga ko fekk ba fu dajaloo ak sunuy baatu cosaan yoo xam ne ñoo jiitu bërki-démb ji nga xam ne ci la fi diine ji ñëw. Am nanu bokk gu jiitu bokkub diine ji ñëw fi; bokk goo xam ne dem na be ci ñeenti junniy (4 000) at yu jiitu juddub YYE; mooy jamono ja nga xam ne ñépp da daan ñëw di tanqesi Misra. Jamono  Yooyu araab yi daan nañu tanqe Misra ba amna waat yu nu bokk, yoo xam ne yii ca jamono jooja la bokk. Mi ngi mel ni tay, bunu jëlee làmmiñu  Firhawna, amna baat  bu tudd tef-nut... Tef-nut bungeen ko seetee, mi ngi tekki Mon Dien Misra dañoo jàppoon ne ñoom ñoo njëkk a taxaw ne: Yàlla jenn jëmm la. Ñoo njëkk a taxaw itam di wax ci waxu Yàlla.  Jàppoon nañu ne booba, yoon yii tay feeñaguñu. Seen Yàlla ji nga xam ne moo doon aa, te nga gis ko ci séereer muy Róog, Róog mi ngi tekki ba tay ci làmmiñu Firhawna, baatan ; mooy fekkeente ni dënnu gi awwu na, moo di sa (voix) exactement... Baatam  baatub Yàlla Yàllaay séereer ñoom ñi dese woon nga xam ne... Amna ci ñu tuubagul ñu dese baat yoy, wolof amatu ko ba mu tuubee ba tay... Tef-nit yi itam, Raa bi muy sàkk àddina, tifli woon na muy nit, maanaam ñoo xam ne da leen a sos ci aw loram, mooy tef-nit... Ne tëf Muy nit...  Tef-nit waxoon naa leen mooy joxe teflit ; Nuun n ci Misra itam, nuun gi, ci lu bari danga koy gis mu toj indi ag Laam (1) ba tef-nit bi ñu demee ba xamatuñu woon lumu tekki, jamono yooyu nga xam ne, ñii ni ñu daan gise ni àddina sosoon, bi ñu demee ba fàtte loolu lépp, baat bi xamatuñu tef-nit lumuy tekki, baat bi dikk nekk aw teflit. Bi mu nekkee teflit, ngeen gis maanaa mu njëkk ma dal di réer ; Boo delluwaatul bu wóor ci làmmiñu cosaanam wi doo xam fumu jóge woon. Waaye gis ngeen ko, tef-nit gii, ci la ñaari baat soqi koo: Bii  jëm ci araab, bii jëm ci wolof.                      Kon tef-nit baatu wolof bu cosaan la, dañu koo fàtte bi nu demee ba fàtte nu cosaan daan tabaxe àddina, am tefilat. Bu fekkonte ne xamunu kon lii, danuy dal di wax rekk, bunu gisee teflit, gis tefilat ci araab, dañuy dal di wax ni wolof a ko àbb araab ; Waaye tifli nanu door a gis bi! Kon ci wéetug waat yi, dana am waat yu bari yu nu àbb, waaye ci nahu bi, wolof àbbul araab baat. Araab ci boppam it, ñu ngi ko jëkk a bind ci ñatti réemeeri at, ak ñaar fukk, ak juróom ñatt ( 328) ginnaaw bu YYE juddoo. Kon muy junni at, ak juróom benni téemeer, ak juróom fukk, ak juróom benn ( 1656 ) at ba ñu dalee bind araab ak leegi sii ( 11 ). Junniy at ak juróom benni  téemeer, ak juróom fukk, ak juróom benn. Mbind mi nga xam ne moo gën a yàgg ci araab mooy mbindum buuru araab, kilifag araab gu tuddoon (12)... Bàmmeelam nu ngi ko fekk ci fu tudd En Nemaar, soriwul ak Damas. Mooy bàmmeel bi nga xam ne ci la ñu gis mbindu araab, làmmiñ woo xam ni sunu ko jàngee muy araab yii nuy wax tay. Ya ci gën a yàgg ci date bii la : (328) ginaaw bi YYE juddoo.  Kon ngeen gis itam ni ko mbindum nit ku ñuul jiitoo lu yàgg a yàgg : Bi araab bindoo ak leegi, junniy at la ak juróom benni téemeer, ak juróom fukk, ak juróom benn ( 1656 ) ; Bi làmmiñu nit ku ñuul bindoo ak leegi, juróom benni junniy ( 6000 ) at la.  ("Waaye loolu lépp demoon nanu ba mu laxasu ci sunu bopp, ba nu mel naka nit kooku nga xam ni, dafa fàtte fumu jóge, ba tax na cosaanam lu yàgg loolu lépp manatuñu ko woon a jariñoo, te mooy cosaan li nga xam ne dañu naan kii ci bokk, wii xeet a ci bokk, wii bokk ci... Wii moom nun ñépp noo ko bokk" ).  Kon leegi, bunu nee ndax sunu làmmiñ yi kon, bu fekkee lii mooy seen cosaan, te fii la ñu dox, ngeen gis kon tàmbalees na koo def... Defoon nanu ko jamono yii ma leen wax ci làmmiñ wii, nga xam ni daanaka manóo   koo xàjjale ak i wolof. Nga xam ni mi ngi mel ne tay, ni farãnse yi nga xam ne moom la daan wax ni mu deme ak farãnsey leegi yi, nii la làmmiñu Firhawna  deme, ak  làmmiñu wolofu leegi. Te làmmiñu Firhawna woowu, ci la ñu bindoon mbooleem xam-xam yi nga xam ne, moom la gereg yi daan ñakkoosi, ci la ñu daan ñakkusi ab xam-xam, ci la ñu daan ñakkusi lu nekk, lu jiitu xeet yi ci des. Kon li ñu defoon démb, manees na koo defaat. Li am moo di aw xeet bu la notee, day ràggal  sam xel, soofantal ko, ba nga defe ni  dóotul dara ! Loolu moo tax noteelu xeet ak xeet baaxul. Noteelu xeet ak xeet moo waraloon ci Misra ni ma leen ko wane woon, lé yi joxoon naa leen ko ci la nit ku ñuul deme ba ñu raxas uw yaram, ba mu fàtte fumu mas a jóge, ba tuskare. Te nit boo ko xasee àndi foofu ba mu fàtte fumu mas a dox, fàtte lu mas di cosaanam, moom ak baayima joo nos wommat a yam fu la neex mu dugg fa. Foofa la ñu ñu jaarale woon ca bi Cambyse ñëwee. Ginnaaw loolu itam ci xarnu bii nu weesu, ñu delluwaat jaaralewaat nu fi, raxas sunug yuur ba xamatunu fi nu jóge, ba lunu doonoon nu xeeb ko; defe ne lu nekk da nu koo war a sàkku ci ñi des.  Loolooy li fi newoon, ba nu xebat sunu làmmiñ ba dootunu ko jariñoo.  Teg ca, làmmiñ wi ngànnaay la, paaka la, balay ñaw nga daas ko: làmmiñ wu ñu jariñoowul, mi ngi mel ni paaka bu xomaag. Te tubaab yi bi ñu fi ñëwee, réew mi mépp dañu koo yor ci seen làmmiñu bopp. Moo taxoon ba sunu làmmiñ yi des ginnaaw. Li la daan tax a jëm kanam, li la daan tax a am loo dundale sag njaboot, ci weneen làmmiñ nga daan jaar am ko.  Loolu moo taxoon nu sàggane sunu làmmiñ yii. Waaye du caagéen ne dañoo manul woon a wax li nu bëgg a wax. Dangeen di xam ne aw làmmiñ, jëfandikukaay la goo xam ne lu am xel dem ci àddina aw làmmiñ man na koo tudd; am xel ay gàtt, aw làmmiñ gàtt! Waaye lu am xel man a dem ci àddina rekk, aw làmmiñ man na koo tudd; aw làmmiñ gàttul, nit kiy wax nag, fim xelam yam, fim njàngam yam, fi jis-jisub àddinaam yam, foofu rekk la waxam man a yam... Waaye boo demee ba sam xel gis leneen rekk, làmmiñ wi dana ko tudd.  Lu ko waral? Amul benn baat boo xam ne bii yanu nga sa maanaa ci cosaan, amul! Mooy li nga xam ne — waxoon naa ne danaa cuq tuuti xale yi... Ndax defe naa ne jàng ngeen (surtout), jàng ngeen xam-xamub làmmiñal yi...  Xam ngeen de (Saussure) wane na loolu, wane na ne amul benn baat boo xam ne tay...làmmiñ du loo xam ne tay baat yi dañoo judd rekk daal di yanu seen i maanaa. Baat bi coow luy génn ci gémmiñ kepp la! Kepp! Amul sax menn maanaa.   Ndax bu ko amoon, wenn làmmiñ ay am, kon lu jóg rekk, xel yépp nenn la ñu koy tudde. Wenn tur wi di moom. Te loolu amul. Kon, bu fekkee ne tay, tabax naa dara lu yees, loo xam ne kenn xamagul ni ma koy tudde, nu la neex man nga koo tudde; waaye boo ko ni xasee tudde buñu waxee nga ne nii laa ko tudde, nii la tudd, nii la tudd ba mu dugg ci boppub nit ñi rekk, jeex na! Loolu mooy li nga xam ne moo ci am solo. Kon li nga xam ne tay mooy waat yi, boo jëlee wolof, mbooleem li nga ne tay bind nañu ko ci tubaab, man nga koo tekki ciy wolof de doo sàkk benn baat daanaka, ba ci fukkeelu xarnu ak juróom ñaar ci ginnaaw, XVlle siecle. Mbooleem li nga xam ne bind nañu, boo jëlee mbooleem li tubaab yi bind, lu ci dul waat yi xam ne day indi garab yoy foofa rekk lay sax, walla muy indi loo xam ne seen i aaday bopp la joo xam ne aadawoowunu ko — lu ci dul waat yooyu rekk, li ci des man nga koo tekki ciy wolof.  Te waat yooyu safaan bi am na, bu ma nee (kàdd) tubaab bi manul a tekki (kàdd).ci tubaab ndax amuñu ko; amuñu ko dañu koy sàkkal turu latee (Latin). Bu nee [new] amuñu ko; bu nee (sapin) awma ko noonu la. Waat yooyu nag boo ko tegee fële, xam ne ñoo lëkkaloo ak taw bi, ak ndox mi, ak réew ma, waat yi nga xam ne ñoo lëkkaloo ak réew mi, boo leen dindee, li ci des, lépp loo xam ne tubaab bi bind na ko ba ci... fukkeelu xarnu bi ak juróom ñatt (XVIII) — ba ci ñoom VOLTAIRE ak DIDEROT — lépp man ngeen koo tekki ciy Wolof te dungeen sànk benn baat, man ngeen koo tekki ciy pël te du ngeen benn baat. Amul!  Kañ la nuy tàmbalee sàkk ay waat (baat)? Bu nahwu [=nos-wax/grammaire] bi. Li sunu nahwu man, ñoom tubaab buñu defee ag taxam seetlu duñu ko gëm. Kon sunu nahwu mel na ni sax li mu man a indi lépp seen bos manu ko. Waaye làmmiñ wu ne man ngaa wax li ci àddina lépp. Noonu la làmmiñ bindoo. Kon, li làmmiñu tubaab ëppalee sunuy yos mooy waat yi nga xam ne dugal nañu leen ci ñaari xarnu yii mujj — yi ci des ginnaaw yii. Maanaam ci fukkeelu xarnu bi ak juróom ñent (XIX) ci la xam-xam tàmbalee am dëgg-dëgg. Doole jiy doxal lu nekk, ci la ñu not itam cóolool, ci la mbëj-xëcc am, ci la mbooleem xam-xam yi...doxaliinu biddiw yi, ni biddiw yi ajoo ci asamaan ak àtte yi leen di doxal, ni àddina tabaxoo, loolu lépp ci jamono jooju la génn, ñu sàkk yeneen i waat yu bees yu ñu ko tudde. Waat yooyii mooy yi ci bees. Ci benn xarnu la yam ak bii xarnu nu nekk tay, muy ñaari xarnu[...waat yi tubaab yi sàkk, ci ñaari xarnu yu mujj yii, làmmiñ wi xam-xam bi juddoo; waat yooyu ñoo nekkul ci sunuy làmmiñ te waaw yooyu sàkk leen du dara ci nun.   Danuy samp ay kureel yoo xam ne, baat bu ne dañu koy méngale ak moroomam. Loolu boo koy def tay, dafay mel ni tay, liggéey la bob dafay jafe — dëgg la jafe na ndax laaj na liggéey bu bari. Waaye, am nañu foogoon ne tay — ndax loolu lépp dañu leen dul woon wan — am na, nun ci sunu jamono, ñi ma maaseel, amoon nañu ci dem ba [université] daara ju mag ji – ndax daara yi dañoo tegaloo : ju ji ak ji ci diggante ji ak ñatteel bi — ñu foogoon, ndax maneesu leen koo jàngal rekk, ne sunu làkk yi amul nahwu, maanaam amuñu [grammaire], ndax nahwu bi maneesu koo bind, kepp. Gis ngeen fi umpale tollu! Uuŋ! Kon, ba foogoon nañu ne làmmiñu tubaab yi booleem jëlee bisub tay, di leen naw, fàtte fi ñu jaar yagsi...fii tay dangay daal di xeeb sa bopp, waaye boo fàttalikoo fi ñu jaar, nga xam ne làmmiñ wu nekk man na faa jaar. Fàttalikuleen ne tubaab yi ci seen bopp, latee [latins] da leen a ko [coloniser], da leen a notoon ñoom ci seen bopp yitam, ba moom leen, ba yóbb seen férféraan, ba ñu xeeboon seen bopp... Seetleen li [César] daan bind ci [Gaulois] [=saa-Góol] yi, lu nekk daan na ko wax: (Gaulois) fi dàq a toppandoo, loo leen wan rekk dañu koy toppandoo ; mayuñu leen woon ñu man a sàkk. Gis nga ki nga xam ne moo lay not, du la may nga sàkk, da lay xañ xelum sàkk ; day bëgg a royloo xam ne sii mooy sab sirru ; mooy sa mbóot, da koy roy ci bindam, da koy roy ci jëfam , da koy roy ci ni ngeen di jëflantee ba nga xeeb sa bopp.  Loolu la César daan bind ci Gaulois yi ne , dara, ñoo fi dàq a toppandoo!  Làmmiñi (Gaulois)  juróom fukki waat la ak juróom ñatt (58) moo ci des ci farañsey leegi yi, juróom fukki waat ak juróom ñatt. Lateŋ naan na leen, naan na leen ba dara, dara desu ci lu dul juróom fukki waat ak juróom ñatt, moo des ci làmmiñi (Gaulois) ci farañsey leegi...   Kon foofu la ñu doxoon cig notaal. Ba tax na, ci atiy diggante bi ñu tudde (moyen-âge,) bi ñu ci tollee , tubaab yi dañoo xeeboon seen bopp, seen làmmiñi bopp yii nuy naw tay, fàttalikuleen ne ñu ngi ko tuddee woon ñoom làmmiñ yu fooyooy yi, làmmiñ yu amul solo yi , boobu farãse mi ngi tudd làmmiñ wu amul solo, almaa ngi tudd làmmiñ wu amul solo, àngle a ngi tudd làmmiñ wu amul solo, españool a ngi tudd làmmiñ wu amul solo , lu tekkiwul dara ! Tekkiwul dara ci boo ko dendelee ak latin.   Ba tax na, mbooleem xam-xam bi nga xam ne sii tubaab yi dajale nañu ko ci janomo jooju, lépp ci latin la ñu ko delluwaat bind. Jamono yooyu araab yi ñoo indiwaat (civilisation) bi, ñoo indiwaat xayte gi ak nite gi, ñoo ko indiwaat ca Espaañ, waaye bi ñu koy indi, dañuy fab téere bi dendale ab araab ak ub yawuut. Ñu fab téere bi ci (grec) ci araab, tekki ko ci làmmiñu Españool, ñu delluwaat koo tekki ci latin. Noonu la ñu ko daan defee, ndaxte, làmmiñ wi nga xam ne ci lañuy dox muy Españool, jarul sax jàng ! Ba dañu koy tekkiwaat ci latin.   Mbooleem ñi amoon xam-xam ci Órob gépp , ci latin la ñu daan bindante . Ba ci xarnu bii nu génn, GAUSS, nga xam ne man nanu ne moo doon garmib matematig , GAUSS mbooleem téereem yi mu bind yépp dégg nga  ci latin la ko doon bind. Jomboon nañoo bind "science, science" kenn waru ko woon bind ci làmmiñ wu fooyooy wu mel ne Farãnse, walla wu mel ne Àngle, walla wu mel ne Españool . Kenn daawu ko ci def... Fukkeelu xarnu bi ak juróom ñent yépp fableen téere yi ci làmmiñ woowu rekk la ñu ko daan def , fàttalikuleen ko.   Waaye xam ngeen ne bi ñu tàmbalee di génne ci ati diggante bi, bi ñu ñëwee ci fukkeelu xarnu bi ak juróom benn (XVl), ci la RON SARD dal di tàmbali, ñu ne ñoom kat sàkkal nañu, dañiy sàkk it kureel goo xam ne mooy kureel gi ñu tuddee «Dëlloñ ja»(13) mooy  Cercle de la pléiade , kureel gu ñu tuddee Dëlloñ ja, ñu dajaloo: ñu ne daal, làmmiñu mbooloo mi daal jar naa jàng; latin baax na , waaye ñoom dañuy bind ci làmmiñu mbooloo mi.   Leegi, seetlul jamono yooyu ,mbooleem way yi ñu mas a way ci ay latin la ñu ko daan bind, mbooleem luñu mas a way ci latin fàtte nañu ko leegi ! Mi ngi ci kàggu yu, kenn dootu ko xool.  Li daan way, li Du BELLAY daan way, foofu la làmmiñu tubaab tàmbaliwaat di seqiku, di màgg, di yagsiwaat , mu jaral nit ñi ñu jëlaat di bind. Nii ngeen di def tay jii, lu mel nii ngeen def tay, moom la defoon , ci jamono yooyu, ndaxte làmmiñu tubaab dafa fooyoon dégg nga ba jaralu leen sax ñu jàng ko, ndax rekk noteel ga leen latin yi notoon ca cosaan, ba ci jamono yooyu mi ngi nekkoon di leen ngaañ...  moo jëkk a taxaw ne daal, leegi kenn dootul àtte ci àttewaay yi, ci maanaam pénc yi, fi mbaxana mi meññem laar, kenn dootu fa àtte... ci ay latin. Suñu fa deeti àttee dinañu ko wax ci làmmiñ woo xam ne danga koy xam, ndax dañu la daan àtte ba ni la war nañoo dagg sa baat te doo xam...  Yooyu yépp, kon ngeen xam ne li am solo moo di delluwaat  kuñu mas a jaarale foofu, kuñu mas a not ku nekk jaar nga fii .  Irlandais yii tay di xeex ci Ànglteere, Àngle yi yóbb woon nañu leen ba ñu fàtte seen uw làmmiñ , ba nga xam ne mbooleem jàngkat ya, ñoom ñépp fàtte woon nañu seen làmmiñ, ku judd rekk ñu nàmpal ci àngle , ku juddu ñu nàmpal ci Àngle, ba ñoom ñépp ñu fàtte seen làmmiñu cosaan.    Waaye bi ñu demee ba gisaat senn bopp ba nar a bëre, ba delluwaat nangu seen bopp, dañoo delluwaat ca biir kàggu (14) ya, jëlaat nahu yi , di jàngaat seen làmmiñu bopp ba man ko , delluwaat di ko jàngal seen i doom. Noonu la Irlandais yii ngeen gis defoon , waaye demoon nañu ba ñoom ñépp, mbooleem ñi ci jàng, fàtte woon seen làmmiñu cosaan. MONTESQUIEU moo wax ne xeet buñu ko notee , lu noteel nga tar tar tar tar, li fii ak fàtteegul làmmiñam rekk, bu yaboo yaakaaram bañ a tas. Waaye bu fàttee aw làmmiñam, loolu bóli gu dagg la. Kon ñu ñëw kon ci fi may mujjee... ñu bari dañoo defe ne waati tubaab dafa leer nàññ , dafa leer nàññ , booy wax ciy tubaab dafay leer nàññ, te booy wax suñu làmmiñ yi du leer , sam xel day mel ne ay jargoñ ñoo ci lënd. Te safaan bi mooy dëgg.  Boo jëlee tay làmmiñu jàmbur di ko jàng, njëlbeen gi, waat yi nga xam ne ñoom ngay jàng, waat yi day mel ne der wu teref moo leen. Ëmb, der bu teref boo xam ne bii waat yi duñu xooju dëgg-dëgg ci yuur gi, duñu xooju dëgg-dëgg ci xel mi ba xel mi man leen jariñoo ni mu leen war a jariñoo.  Xel mi du dal di not ci saa si làmmiñu jaambur ni mu ko war a note, ba dal di man a jariñoo li ci nekk, wax ji ëmb.        Kooku, làmmiñ wi nga nàmp rekk ci nga ko mañ a jële. Moo waral bu jëkk a jànge ci làmmiñ wi nga nàmp di gëstooti, loolu lay jariñ. Waat yi, dañuy dal di def cëmbëx ci biir xel mi, mbaa ci yóor gi– benn la. Bu ko defee dañu ciy seey, log ba ca yax ba. Loo xam ni lii am na njariñ yuur gi ak xel mi dal di koy jariñoo ci ci saa si not làmmiñ wi, not baat yi, xam li mu ëmb lépp !   Te waati tubaab, li ci ëpp lépp dangay dem a dem ba ca kanam sax, nga door a defe ne xamoon nga li baat bi ëmb, te fekk ne xamóo ko woon, ndaxte képp kat, du làmmiñ wi nga nàmp. Ndax  kepp, der bu teref boobu ma leen di wax, ne der bu ko ëmb la, der boo xam ne du senn, ak lu teref teref du senn. Baat bi dafa nekk rekk ëmb ci biir xel mi, waaye lu ci ëpp lépp seeyu ci. Ba la ciy seey, ñaare mu yàgg...   At yooyu nga xam ne nag moom la baat biy nekk door koo seey ci biir xel mi, at yooyu la ñu leen bëgg a wàññi. Moo tax ñu ne jànge ci làmmiñ wi nga nàmp,  na mu man a def am njariñ. Te dananu ko gis ci xale yi nga xam ne tàmbalee nañu ko ci ñoom: buñu demee ba ñu am ñaar-fukki at, ba àgg fim xel di sàkke, ñi nga xam ne ñoo jaaroon ci seen làmmiñu ndey, jàng ci xam-xam ñooy gën a bari ay sàkkkat. Li nga xam ne mooy li am solo,  moo di xam waat yooyu ni mu leen di jariñoo. Dañoo defe ne baati tubaab dañoo leer, sunu waat yi dañoo lëndam. Waaye li leer moo di wax ji nga xam ne moom ngay méngale waxtu wu nekk ak baat bi, di ko déege ba ni mel... Suma tëbee ne: ellipse, ellipse tekkiwul dara ciy ti. 19/32 laa tekkiwul, dara nga. Moo di, ellipse mi ngi tekki ci tubaab «yées»; yées, nga ne lumu yées? Mu ne yées nag mbege. Yées, nag mbége. Gis nga,  wax ji sax àggul...   Ellipse, yées na mbege,  waaye àgguñu ca sax. Kon nga xam ne baat boobu tekkiwul dara. Li nga xam ne moo tekki dara moo di saa yu ñu bindee ellipse nee nañu yées mbege moo di rëdd wu tëju bi nga xam ne, moo di ndëng wu téju la, dafa tëjuwaat ci boppam – wi nga xam ne wii am na ñaari tomb yu ko diggu,  ñaari tomb yu ko biiru yoo xam ne ay xal la nu leen tudde: Mooy « foyers: FF;».  Kon, yées mbege mooy ndëng wu tëju wi nga xam ne wii am na ñaari tomb yu ko diggu,  yoo xam ne buma jëlee benn tomb ci moom – ... moom mi nga xam ne mooy yées mbege – tomb buma ci jël suma nattee ab digganteem ak ñaari tomb yooyu ko biiru, dayo bu...                   Sax la, buma leen boolee. Maanaam, buma nee miim ak faa.. buma ko boolee ak miim ak faa nàngam, dafa  sax, dayo bu sax la, bu dul toxu la. Dañu leen di jàngal luy dayo bu dul toxu. Yooyu, kon, wax jii nga xam ne saa yu ma nee yées mbege rekk nga xam ne mooy baat bi nga xam ne ëmbul dara daanaka, buma taree lii mu dal di tàmbalee leer ci samam xel. Dangeen ko jàng ayu-bis, mu mel naka seen um xel jargoñ a ci lënd. Bu ngeen ko fàttalikoo, bu jëkkoon ba ñu koy sañ, leeg-leeg sax bu baat bi... bu déggin wi yeexee dugg... ndax... lii moom la ñu tudde dégg baat. Dégg baat moo di tabax wax joo xam ne jii manees na koo tabax ci làmmiñ wu nekk, ba mooy tax baat boobu dootóo ko man a jaawale ak beneen ci mbooleem li nga xam ne lii moom la xam-xamu xayma ëmb. Kon, bu jëkkoon, bu fekkeente ne seen um xel dafaa mas a lënd ba mu yàgg, dangeen di fàttaliku ne dañu daan gunge waat yi ak kàcciri. Booba, dañu daan siime kàcciri, baat bi dal di dugg ci saa si; waaye yooyu yépp kenn sañatu ko. Loolu, da daan dugal... da daan tax… naare muy jàng. Waaye terewul bu nit ki yeexee xam itam, déggin wi muy dégg waat yi mooy mujj wax ji leer, mooy tax wax ji leer. Bu fekkee yaw dangaa jëkk a jaar ci daara joo xam ne dañu lay jàngale ni ñuy waññe, nga ñëw ci daaray ñaareel ji ñu jàngal leen xeeti xayma yoy yemaay yii yépp dégg nga ba mu leer ci seen um xel... Parabole moom itam loolu la tekki... Parabole mooy lu dul ub tëmb, maanaam tëmb bu tëjuwul, lu dem ba bëgg a nekk tëmb te nekku ko; hyperbole mooy lu ëpp ub tëmb. Loolu yépp, gis ngeen ko, lu ci nekk dafa am déggin woo xam ne... dañu koy joxe, wow déggin wi kepp, wax jooju ngay tari mu ànd ak baat bi, a a.i-lno ci sam xel nga xam ni boo neetee nàngam rekk, boo taree baat bi dal di jis mbege gi, dal di gis rëdd wi ni mu mel - lool mooy mujj leer ci sam xel.  Bu ko defee, fu jaare la ci mbooleem daara yi ñu la war a jaarale ba boo yegsee ci daara ju mag ji lii lépp fekk na nga weesu ko, leneen luñu la jàngal itam nga xam ko. Loolu mooy fi nga xam ne fii fi la nit di dox. Moom la ñu jot a def ci làmmiñu tubaab, te jotuñu koo def ci sunu làmmiñ. Kon, sunu xëyee ci genn ngoon bëgg waat yooyu yépp dal di dugg ci seen um xel te duggagu ci, du dal di yombe noonu, waaye gis ngeen yoon wii ci la tubaab yi jaar, bee yagsi fi mu yagsi. Te loolu, noom ci seen bopp, nii nu xeebe tay sunu bopp, xeebe ko sunu làmmiñ, xeebe woon nañu ko seen làmmiñi bopp. Kon, mboolem li nga xam ni tay guddi na, maa ngiy gaawantu jeexal - mboolem wet gi nga ne tey mooy xeetu xayma yi, xam ngeen Ne am na tay jàngalekat bu mag bu tudd Saxiir Caam, bub mi ngi koy toppatoo ba gii wet dootuma ci wax dara... Bi ma njëkkee taxaw di wane ne ay xam-xamu màndaxe, niki xayma yi manees na koo def ci sunu làmmiñ yi, booba, 1947 la... Leegi kon xaynaa ba mi ngi ci loxoom Saxiir Caam.  Kon googu wet dootuma ci wax lu bar. Mu des... Li ma bëggoon moo di ay Saxiir Caam judd, ci wetug càkkeef gi, ñoo xam ne li Saxiir di def ci wetug màndaxe, ngeen di ko def ci càkkef gi. Càkkeef gi, mooy nekk gi, àddina ,sayiirus àddina, bitti bi; àtte yi nga xam ne nii mooy doxal àddina, mooy doxal sayiir; ni ñuy jógee ci suuf bay dem ca weer wa; ni suuf si tabaxoo; ni asamaan yi tabaxoo; ni àddina tabaxoo, ba àddina sosoo ak leegi, ni mu tabaxoo ci sayiir ak àtte yi nga xam ne ñoo ko ëmb, moo xam dangay wàcc, wuti li nga xam ne moo gën a màgg ci àddina ba ci biddiw yi; walla dégg nga dangay yéeg walla dangay wàcc wuti suuf; baa dangay dem ba xareeful; xareeful woon yi ak saali xareeful woon yi. Loolu léep, lu ci nekk manees na koo wax, manees na koo toppatoo. Li nga xam ni moom la nu amagul te war koo am fi saa si moo di ay jàngalekat yii fi nekk dégg nga di xale yu ndaw tollu ci seen digg doole, dégg nga fableen seen i wakkan wékk ko ci ak ëkk, te def liggéey boobu. Man, jot naa cee def lu bari, waaye ngeen dund doyul... ndax war a man a sottal liggéey bu mel noonu... War ngeen koo def itam ci jàngu yaramal yi niki chimie, baat bi ci nun la juge woon moo doo kémit bi ma leen waxoon, kon nag noo ko abal àddina, du ko sànk.  Kémit Egybtiense, ñoo ko dàqoon ku nekk ci àddina. Ba tax na baat bi moo mujjoon di tekki seen réewum bopp; baat bi moo joxe chimie, kimiya moo joxe chimie. Kon baatu chimie, seen baatub làmmiñu maam la... Àddina ka ni luy doxe, mbooleem àttey jàww ji, jaww ji ak dàkk gi ni ñu deme, dàkk gi ak daara ji ni ñu duggantee, mbooleem xam-xam yooyu amul ci daara loo xam ni nii maneesu koo wax ci wolof. Tolloon woon nañu ci jamono joo xam ni jii, dañoo defe woon ni jaww ji dafa mel na rekk ndab loo xam ne lii dafa ëmb daara ji te jotewul ak moom dara.  Xam ngeen ni, bi ñu demee ba xam-xamub kajuteef dikk, EINSTIN taxawal ko, ci la ñu dem ba xam li dàkk gi jote ak jaww ji; baxam itam dàkk gi, di yàggaay bi, ak jaww ji ci seen bopp li leen lëkkale, ñoom ñaar itam ñu xam li leen lëkkale ak daara ji nga xam ni moom la ñu ëmb— te ci jamony NEWTON dañoo defe woon ni jotewuñu ak daara ji ñu ëmb daara... Yooyu yéep luñu man di jàngale la, di ko man a leeral ba nit ñi xam ko. Xam ngeen ni tey bu fekkoonte ne suuf sii nii mu taxawe ci maanaam, niral leen li may wax noonu, ci ni nga xamante ne nit ku nekk ak fa mu tollu ak na muy doxe, na la jamonoom di doxe, na la jawwoom di doxe itam. Bu fekkoon te ne tey jii dañoo fab ay dugal leen ci benn korba (15), ñu dugg ci benn korba bi, te ñu am ñu jàpp ne, xam-xamub suuf àgg na ci ñu man a sànni korba boobu muy doxe gaawaayub leer  du àgg ci gaawaayub leer sax ndax bu àgge ci gaawaayub leer dootuñu dee, dara dootul soppiku, kon dañuy génn jamono  waaye ñu dem ba jub gaawaayub leer; ñu ngi ci biir korba bi, korba yii ñuy sànn ñuy dem ca weer wa di dikk... bis buñu manoon a xiibal korba boobu, ba mu dem ba nga xam ni bii dem na bay mengaloo ak gaawaayub leer  te àggu ci, korba boobu di dox ña ko yor bekk ci biir, di natt seen jamono; ñoom ñi ngi yor lu mel ni nattukaayu jamono yi nga xal ni moom la ñuy yor, niki montar bii ma yor ak lépp loo xam ni moo may wan fu waxtu wi tollu, ñu yore seen nattkaayu waxtu di natt waxtu yi di natt. Bis yi buñu nattee ba ne natt na ñu juróomi at, dellusi ñoom tàggoo na ñu ak suuf, nekkatuñu ci suuf. Nun noo ngi natt noo ngi yor sunu nattkaayu jamono, di natt yaawaay bi ; ñoom dem na ñu, ñu ngi suux ci jaww ji, di natt seen jamono ba ñaari at ak genn-wàll, (2,5) ñu natt ko— dégg nga dégge nga ci ni ñuy natte ak ni seen ñëwee dinañu fekk suuf bijjaaw, seen i sët bijjaaw. Dinañu fi fekk seen i sëtaat, fekk ñoom ñi ngi toll kepp bu fekkee nit ki mi ngi fiy jóge ci ñaar-fukki at ak juróom (25) booba moom, dinañu dellusi am fanweeri at (30) fekk fi seen i sët ñu bijjaaw, seen i sët la ñu fiy fekk ndax seen i doom dañuy dee sët ya ca tegu dee ba sët bi ci des ñu fekk ko mu bijjaaw...  Kon gis ngeen ni jamono deme kon, buñuy wax yooyu yépp warees na ko man a andi ba mu dugg cim xel, ba ngeen xam dëgg-dëgg ni  àddina tabaxoo, ba ngeen xam itam li ci di ay kéemaan, paska lu la xam-xam wan ci lu leer, di na la wan lu ni tollu ci lu lëndam, lu leeragul —dégg nga koo xam ni dina doy kéemaan. Ngeen xam mbooleem li ñu tudde... ni biddiw yi juddoo, ni ñuy tàkkale seen i kàttan lakke seen kàttan géep, ba kàttan gi jeex, ni biddiw yiy rëse, ak bu ñu rësee, fi ñuy jaar fépp, ñëw ba nekk biddiwu sëfatul, sëful; jóge ci dem ba nekk biddiwu pax mu ñuul; ndax àddina soosu day walbatikuwaat, dellusi ginnaw, di tàngaat ba àddina tukki, ciw tàng, walla àddina day nekk rekk ba tàwwiku, nu miy def fi mu nekk, ndax fii nu tollu àddina day tàwwiku, day tàwwiku rekk, amul doole joo xam ni jii, man na koo delloosi, ba mu dellusiwaat ci boppam. Kon àddina day dee ci ab sedd.   Yooyu yépp foofu la xam-xamub bitti bi tollu yaneen yu ni deme, amu ci lenn loo xam ni maneesu koo wax, ci ay wolof, jàngale ko ci, ak làmmiñ yi ci des yépp…        Mboolem li nga xam ne sax mooy xeet yi, lépp la ñu ci man waxi Sciences, ci xam-xam, waxuma ak li nga xam ne lii mooy xam-xam bi tukkee ci nit. War ngeen a tàmbali di bind ci làmmiñ wi, di ci taalif, di ci way, di ci wesar, di bind di wesar, di bind di taalif; dangeen di xam li wuutale taalif ay way ak li ko wuutale mbindum wesar. Dangeen di sàkk jëmm, taalif jëmm la joo xam ne danga koy tabax ci biir làmmiñ wi; du jëmm joo xam ne man nga koo laal nii, waaye jëmm ji fés na tabaxu, ndax te baat bu nekk ma nga nekk fa mu war a ne, te bu fa jógee rekk am lu rës, mu ànd ak rafetaayu boppam boo xam ne bii mooy tax mu des fi ba fàww !  Yooyu yépp dingeen ko man a def ci làmmiñ wi nga ne moom ngeen nàmp. Ngeen teg ca sax rafetal, xam-xamu rafetal bi nga xam ne moom la Yàlla tabaxe àddina sax: loo xam ni jàkkaarloo nga ak moom tay, di ko xool, mu rafet ci say gët ba nga ne kaar, lim bi nga xam ne moom la ko Yàlla tabaxe boo ko jeexee danga ko ci gis. Yooyu yépp miin ngeen koo jàng, loolu lépp luñu man a wax ci Wolof la, maanaam xeetu "esthétique." Yooyu yépp xam ngeen ne lim boobu moo di bii: 1,618. Lim bii mooy lim bi nga xam ne boo xoolee moo xam ab xarkanam la, moo xam ab tabax la, moo xam loo xam ne lii mooy yi nu ma doon won tay, "oeuvres d'art" yi ngeen ma doon wan, loo xam ne xool nañu ko ci te mu bindoo bind boo xam ne bii am na ci càkkeef bi, ba nga xool ko ba mu rafet ci sa bët ba nga ne kaar, soo ko ëmbee ci ñeenti kon boo xam ne dafa am ab guddaay ak ub gàttaay ëmbeel bi, wax naa leen ni ñuy ëmbe. Boo jëlee kon ñenti kon yii nga xam ne dafa am guddaay ak ub gàttaay.. boo tegalce seeni guddaay AB, teg ko ci AC mu jox la dayo bi, ba fàww : 1,618 (16). Noonu lay deme. Boo jëlee nopp bi rekk, boo jëlee bakkan bi nii def ko ko, muy noonu! Boo jelee bët bi ëmb ko ci itam , boo leen tegalee mu joxaat la lim boobu. Boo fabee jóolooli yi (17), ni jóolóoli yiy màgge ci àddina, ni leen Yàllay di màggale nii, boo jëlee bu ndaw bi teg ko ci bu mag bi itam - ni jóolóoli biy màgge - ba tay benn la; lim bii la lay jox... Kon, mooy lim bi nga xam ne moo nekk ci àddina te mooy lim bi nga xam ne moom lañu tudde.. dogub wurus:  Lim bii, Misra a ko njëkk a feeñal, Grecs yi ëndi ko, Renaissance ci bi tubaab yi delluwaatee dekkal ko cib xam-xam: cathédrales yi, boo gisee dégg nga jëwal cathédrales yi ni ñu ko tabaxe, yooyu yépp, lu ci nekk, boo ko jëlee lim bii nga ciy fekk. Boo jëlee itam nataalub MICHEL-ANGE, walla nitaalub Léco-nard de VINCI, walla nataalub moo xam baneen kile... kuy jëfandikoo mbooleem lu rafet la ci àddina, boo leen jëlee itam , pentuur yi nga xam ne def nañu ko, nataal yi fu def, soo leen defee nii ma wax, boo leen jeex ce, cambar leen, ne ma ko wonee, kon itam lim boobu ci ngay delluwaatateeti, mujj ci, moom ngay delluwaat gis (18). Yooyu yépp kon mu wan leen ne Wolof man naa feeñal, manees na cee jariñoo, mboolem loo xam ne tay xeetu xam-xam la, te tubaab di ko jariñoo, moo xam ci xam-xami càkkeef gi la, moo xam ci xam- xam bi nga xam ne day tukkee rekk it ... ci birub nit - dégg nga ci la... Amul wenn làkk ci àddina woo xam ne sa baati kese yi nga judduwaale rekk ngay jariñoo. Boo jëlee farãse, màngasiin magasin araab la, miskin mesquin, araab la, amiral araab la, algoriuhme araab la, araab la; baat yi yépp. tubaab da koy jariñoo, te cosaanu araab la. Am na waat yoo xam ne ñu ngi jóge ci yeneen làmmin dugg nañu ci farãse itam... Téere bii mooy liggéey bi ma def ak mbëggeel ngir dellu tuuti ci teraanga ji ma jotoonci biir Wolof yiIndiwuma lu beesDama dajale rekk léebuy wolof yi nekk ci yeneentéereTéere yooyu, lim nañu leen ca mujug téere biiAm na ay léebu yoo xam ne niñu ko waxe wuute na ci yenn diiwaan yiNoonu, dugal nañu léebu yi ak seeni wuuteci téere biLéebu bu nekk bind naa ci ban téere laa ko jëleMooy lim yi nekk ci diggante xala yi.Ñaata ci téere yooyu ñu lim ci muju téere bi (maanaam téere yi léebu yi jóge) boolenañu ab léebu man nañu wone ni léebu boobu siiweMaanaam, su ñu fekkee ab léebuci fukki téere, léebu boobu moo gëna siiw léebu bu nekk ci benn téere kese.Léebu wolof yi ëmb nañu xam-xam ak ràññee yu bareXeet yépp man nañu jàng lubare jaare ko ci léebu wolof yi, ci lu jëm ci luy baax ci nit ci kaw baaxi maam –maanaam diggante nit ak mbokk, ngor, jom, faayda, teraanga, sutura, sago, muñ, fit,njaambur, maandute ak ñoom seenXalaas, ngor wàññiku na lool ci Senegaal rawatinaci xale yi Xëyna téere bi man na fanq ag wàññikoom te denc xam-xamu maam yangir jamono yiy ñëwMooy sama yéeneYal na la Yàlla barkeel, yaw mi jàng téere bii.Musaa Saar (mi tudd itam Richard Shawyer)Aar moo gën fajAawo, aw la tuddAawo buuru këramAaye na, aayeetul keroogAb dag du bëgg moroom maAb lonku, daar a ca gënAb yeel bu ëppee ab lupp booba jàngoro rax na caAbb delloo la santÀbb, delloo ca gënÀddina ak li ci biiram jarula xiirook a õaayooÀddina, ànd bi géléem laÀddina daramba laÀddina du cere, waaye dañu koy laaloÀddina du cere waaye lu mata laalo la.Àddina du cere waaye dees na ko laalo.Àddina du daraÀddina du kër, xaarukaayu dee laÀddina du lijjantikuCa xeexub Badar la lëje woonÀddina gudd nab tankÀddina jigéen la, ju fu mu tollu, mu ngi ëmb te kenn xamul lu muy jurÀddina, kendandoo laÀddina kenn defaru ko ci benn fanÀddina këru naxekaay laÀddina li muy yaatu-yaatu, ñaawaay a ëpp wóllare taarÀddina mor yowÀddina, ndoxum joor la ; buy taa, mu ngay õiis Àddina Njéeme la tudd, sant BaÀddina njoowaanu golo la, garab gu nekk lay wékkuÀddina ñett a ci gën : àjjana biti, ak weerteewlu ak mëneek say dëkk, ak kula gis bëgg laÀddina ñett a ci gën, am a gën, man a gën, xam a gënÀddina, ñett a ci di yóbbal : ab xame, ab taar ak mbuusÀddina ñett a ko jàpp : saxle, gub sax bi, ak sax mi Àddina ñetti fan la, démb ñoom baay, tey ñun, ëllëg sunuy doomÀddina potu ndaa la, ku naan jox sa moroom mu naanÀddina, reenub ñàmbi la, kenn xamul fu muy dammeÀddina weeru koor la ; feek jant sowul, juubu du weesDund gu jeexagul, weeru koor la : juubu weesoogu caKoor gu jant sowagul, juubu weesoogu caÀddina wori neen laÀddina yagadeete la, koo ca gis ngaa ndëndam, mu ko tëggal ; noppam neko : yàggleelÀddinaa neex ba ku dee, ñu bàyyi laak say gëñÀddinaa ngi ci sunu kanamÀddinaa tëradiÀddinam xel, gën jamonoy bëtÀddinam xel, jam na gëtÀddinay gët, jamanoom xelÀddiya ak moyaal, loo ci lekk, boo géexee, mu reesAg mbokk, dañu koy dox, mbaa ñu wax koAg roy-dàq a fi yéesAk lu nar teela xéy, bu dëgg gontee, jot koÀkk àkkum gaynde, song songum bukki Alal fajul dee, gàcce lay fajAlal du faj dee, gàcce lay fajAlal joo gis, alaa ka fa baAlal yu bare, yaram wu wér a ko gënAlalu golo : ca lex baAlalu jaambur ba la sant Alalu jaambur ba fa la sant Alalu ku sàggan, ku farlu moo koy jariñooÀllaaxira bopp du fa doxub joorAlxamdulilaay ju àndul ak coono, amulAm bukki yomb na, waaye bukki buy xalam a jafeAm : gore, ñàkk : goreAm joo gis, indee ciy tegu“Am léegi” a gën “daa am ci kanam”Am na baat bu doonte xexer, nga daloo koAm na bukki bu õexalul, te jégéñ kërAm na i bët yu gëna réy as gémmiñam“Am naa géléem ca Gànnaar” yomb naa wax, Am naa géléem ma nga GànnaarAm ndaa, toj ndaa Am nopp yu firéeku, taxula am dég-dégAm réew, su fa lingeer dee fecc, ku fay woyaan doo rusa yaõasAm saxul, ñàkk it saxulAm soow dina ëppela bare, wande du ëppela weexAm xaj moo gën, am nitAm yàlla yàllaay Buur, Naak yàlla yàllaay BuurAmuloo salaamaalekum, amuloo fanaan leen jàmmAna golo aka xastey daar-daar ? Ana goloo ka xastey daar-daar ? Ana golo aka xaste ay daar-daar ? Ana golooka sàngoo mbàjj bay taamu nimoro diis ? Ànd ak filiks fetal damel, ànd ak damel fetal filiksÀndandoo sag maas, diir koo yemal mbaggÀndandook say maas, diirook koo yemal i mbaggÀndook waa new, waa dugóor raw laAndulook waa ndugóor yi, te waa nëw yi raw nañu laAñ ci, te bu ci reerArdoo néwi, ñu tup MalalAs gor dina dugg ciy naxamAsamaan lu mu taw-taw suuf àttan koLu asamaan taw, suuf mën na koo dékkuLu asamaan taw-taw, suuf dékku koAsamaan moo di buuri mbaarÀtte bor ak feyÀtteb bor, fayAw doj du yàgg géej ba tax mu doon aw jënAw fas, manees na koo wommat ba cim ndox, waaye naanloo ko te marul,maneesu ko Manees naa wommat fas ba cim ndox, waaye maneesu koo naanloo teneexu koAw naaru-góor lu mu mëna mëna daw ñu bàcc ko ab yarFasu naaru-góor, lu mu mën-a-mën daw ñu làbbili koLu naaru-góor gaaw-gaaw, fàww ñu làbbali koAwma ginaar siiru sikk ma duma ci fekkAy du weesu baay dee naAy du yem ci boppub boroomAy du yem ci boppu boroomamMusiba du yem ci boppu boroomAy wax yu bare, du may lu ñu lekkAyi waay jàmmi waayBa béjjéni kuuy di lëõaaru, mag ñaa nga fa woon, te mënu ñu ca woondaraMan maay béjjén, bi may déng mag ñaa ngi fi, dañu cee mënuldaraBéjjénum xaaf ba muy woñaaru, mag ñaa ngi fi dan cee mënuldaraBéjjénu xaaf, ba muy màgg bay wëndéelu, booba mag ñaa nga faBa feneen amee ba-tey, kenn sonnatulBa mbott bëggee tollu niw ñay, daa funki ba toj te sottiwulBa nga déggee mbott mën nam ndox, ma ñu baxal taxul ñuy waxMbott mën na ndox, waaye du mu tàngMbott a gëna bëgg ndox, wànte mu tàng bokku caBa nga séenee ron, ron a la jëkka séenBa nga laata séen ron, ron a la njëkka séenBa ngay séen puj, puj a la jëkka séenBaadoolo, boo ko nee kaay jël sa teraanga, mu bañ, danga koy joxtoroxalamBaadoolo bu bañee liggéey, bañeek mbokkamBaadoolo bu ragal naaj ragal na njariñamBaadoolo bu bañee naaj, bañ nak mbokkamBaadoolo, ci buntu néegam lay tawteeBaadoolo dafay yemale bëgg-bëggamBaadoolo du ne moroom ma : “jógal, ma toog !”, waaye bu jóge mu toogBaatu dëgg yomb naa xamBaax ak bon, loo ca mana nëbb dafa wóorulBaax alalu Yàllaa : xarit ba la koy joxBaax ci sa alalBaax du taxa ñàkk i noonBaax ndey, baax baay, baax ci bopp a gënBaax sabaarub dugub la ; fu ñu ko fabe, ay fepp ruus faBaax yàggBaay, wékkukaayu yëre la, buy dem yëre bi ci gën lay solBaayo bu fattalikoo soxorJirim, bu fàttalikoo, soxarBàkk nga NjaagBakkan du jaayBakkan, jàmm la bëggBakkan jekk na ci xar-kanam, ndaxub giseBakkan waruw dàll la : fa muy dagge doo ko yëgBakkan waru dàll la, buy dagg boroom du ko yëgBàkkanu julaa ngi ci làmmiñu penkatBala góor a baax, biiram réyBala kenn mëna làq ñeme li lay dàqBala mu ne mux-mux, ne war-warBalaa mu naan nux-nux, ni war-warBala nga am dara, nga wiccaxndiku sa nàq.Bala nga jiitu, jotBala nga jiitu, nga jotBala nga lekk ubbil sa gémmiñBala nga ne “naam”, ne faBala nga wuyu nekk faBala nga naan naam, ne faBala nga réer jogBala nga sànni, diirBala nga togg, am rëndBala nga tontu, jëkkala déggBala nga tuufu, féetal i bëtBala nga wuti jabar, wutal goroBala nga yaraan, jëkkala yaruBala ngaa aj kumboo, aj sa boppBala ngaa dem lii moo neex, fàww nga jaar ci sonnoneenBala ngaa fajaan, jëkka wérBala nga fajaan jëkka wérleBala ngaa fajaan, wérleBala nga fajaan, fajal sa boppBala ngaa gësu, dalBala ngaa gore, goor ci dara.Bala ngaa gore, am ci loo goorBala ngaa ñend géléem jot bakkan baBala ngaa ñand géléem, jot ca bakkan baBala ngaa toj gémmiñu sàmm dangay xam la mu waliisBala ngay fél gémmiñu sàmm, nga xam lu mu waliisBul fél gémmiñug sàmm te xamoo la muy waliisBalaa ngaa toj gémmiñu sàmm, xaaral ba xam la mu waliisBalaa ngaa pes gëmmiñu sàmm xam lu mu waliisBala ngaa mbej Samba, xamal la muy waliisBala ngaa toj gémmiñu sàmm, na nga xam lu mu waliisBala ngaa xam luw taat di jëriñ, mbate toog joteeBala ngay xam li taat di jariñ, toog jotBala ngaa xam lu taat di jëriñ mbee jékki joteeBala ngaa xam, xamadi xaw laa reyBala ngaa xam, xamadi xaw laa gaañBala ngay xam, xamadi rey laKu daa-ta xam xamadi xaw la reyBala ngaa yóotu, fa nga dëgg dëgërBala ngay tuufu, teppalilBala ngay wut alal, na nga wut nit ñiBalaa def tem-tem ne war-war Bala mu naan tem-tem ne fet-fetBalaa ginaar a duggati ci ngunu, yër koBalaa ngaa dundal ña ca mbedd ma nga dundal ña ca kër gaBalaa soloo baax, solo yàquBant bu dëng bu ko ëpp doole koy jubbënti Bant, lu mu yàgg yàgg cig dex, du tax mu soppiku jasigYàggaayu bantu ron ci ndox, du ko taxa doon jasig Bant, lu mu yàgg, yàgg ci dex, du ko taxa soppaliku jasig Bañ loo mënula wàññi dara, mook bëgg yemBañ mbey du tee dégg ug dënnuBañi daaw su bëggee ren, pexeem a joyBañu démb bu nangoo tey, pexeem a joyulBañuma ku ma tarka, waaye kenn du ma laabBare dugub, fekke déwén a ko gënBare ñeex, bare ceree ko gënBarigó yëgul damsaan, ca la ñ ko duyeBarile, baaxlee ko gënBaroom jur ci sa tool taxul nga yett giirKu baroom jur ci sa tool, taxti la yett enguBasi, góor a koy beyBataaxal boo bëggee mu leer doo ko binde baleBay ci sa toolu sëriñ bu doon maye barke kon seeni doom a cay jiituBàyyi sa teppeeku, yokk sa wëñBàyyil bésub, jekkul ci nit ku yiwBàyyil xal, mu gëmmBëccëg tëdd, weer wa torox laBeg raay ni tillug beyaatBëgga dëkkandoo mànjaago duma taxa sant gomisBëgga dem taxula dem, mëna dem ay taxa demBëgg-bëgg, kapitenu boroom la : fu mu ko fekk maajloo koBëgg-bëgg yee wuute, moo tax njaay may jar ca ja baBëgg i ween du ma taxa takk i ngegenaayBëgg jiba, duma taxa gaar sama dënnBëgg i ween du ma taxa takk i ngegenaayBëgg xaritu pël du ma taxa booti sëlluBëggu yàpp, bu mu la taxa lekk méddBëggu yàpp bu mu la dugal ci galgal aw ñeyBëggu yàpp bu mu la dugal ci wonnub suññéelNamm yàpp du ma taxa lekk war-waraanBëgg ju sañul feeñe, mook bañaalé yemBëgg naa la, maa la raw mënu koo feyBëgg xaritu pël du ma taxa booti sëlluBëgg, yëg a koy feyBëgga nettali sa gént, nettali sa géntug moroomBëggati ma laax, ba sama bopp def wosBëgge bu la xañulee, booba bëggee gooBëgge du mat, ngor matMbëgge du mat, ngor mat “Bëgg naa la” ak “bëgguma la”, jarul soowooBëggu yàpp, bu mu la taxa lekk méddBëggu yàpp bu mu la dugal ci wonnub suññéelBëggu yàpp bu mu la dugal ci galgal aw ñeyBëggum ñeex duma taxa dëppoo cin lu tàngBéjjén du jëkka sax boppBéjjénu nag jégeñe na lool, waaye bu ñu laalee du sagos boroomBenn lam, du jib daalBenn lam du fëggBenn loxo du tàccuBenn nopp, ku ca jëkk watBenn pombiteer bu nëb yàq na pañe.Benn tànk doxul ug mbokkBenn teraanga du war moroom ay tànkuBenn xel doyulBéntéñe doõõ du ker, waaye moom lañu taamuBëñ a di sakketu gëmmiñBëñ ak làmmiñ a dëkk, waaye danuy dajeBëñ ak làmmiñ ñoo dëkk, bés bu set dañuy xuloo, waaye dañuyjubóowaatLàmmiñ ak bëñ a dëkkBëñ du ree jàmm ! Bëñ weex na, waaye deret a ko lalBëñ bu weex tàll, te deret ju ñuul kukk lal koBëñ de na ree, wandey deret anga ca suufamBëñ weex na, nde deret a ko ronuBérab bu nekk, la fay ñuul, moo fa dib ñagBérab, la fay ñuul a fa dib ñag.Bérab bukkeek mbaam yàgg-yàgg mbaam ay deeBérab bukkeek mbaamBëre bëy duma taxa ngénte doom ju ma jurulBëre reenu ñàmbi la, kenn xamul fa muy dammeBëre, reenu ñàmbi la ; fa nga ko foogewul lay dammeBeref ku ko mayul diw, bàyyi kook diw sa ka yàlla joxKu mayul berefus ndiw, bàyyi kookus ndiwamBerkelle lu mu rëy-rëy, du ko taxa nekk naaru-góorBés a nga di déwén : boo ko waxee gone, mu foog ne tabaski laXale boo ci ni ba déwén, mu defe ni Tabaskee tax ngay waxBés boo gis, day leb walla muy feyBés bu nekk ak la cay wara xewBés bu nekk, bés lay fayBés bu tawee, lay teg ca, lu ñu jiwoon dana sax, ku ko fekke doo né suuy.Bés du ñàkk day soreBés du ñàkkBési Yàlla yi du (ñu) jeexBésub dee du bésub dundBésub dund du bésub deeBët, bu reerul añBët bu rusul, tojBët bu rusul, tuuruBët bu woree sewBët du gis la koy fattBët, la koy fatt, du ko gisBët du jooy lul lu mu xamBët du yenu, waaye xam na lu bopp àttanBët du yenu, waaye xam na lu bopp antanBët du yenu, wande lu bopp àttan xam na koBët kàttanBët yu naqaree gën foo fi nekkeBëti saa-wëtëBëtu mbëggeel du gis meloBëtub mbëggeel du xool meloBëtub mbëggeel, jéll nab gàkkBëtu mbëggeel jéll na ab gàkk Bëti mbëggeel, jéll na gàkkBëtub tan jéll na méddum sanqaleñBey, ci sa wewu tànkMbey ci sa wewu tànkBey ci say óomBéy, bu àndul ak béy ya, ànd ak cere jaBéy dana dagg, daggaale moroom maBéy du gëmal gënnBéy du raas déemi guddiBéy wéy na mbuusBéy wees na mbuusBéy bi ñu yàpp, wees na mbuusBéy wu ne, am nag déemBéy wu ne am nag déem, (te yaay samag déem.) Bëy wu ne am na ag déemBeykat du jéggib toolamBiir du def bar ca a ku desBiir du suur, xel ay suurBiir dug palBiirub ribaa jarula ñee boroomBitéel amul xàncBokk meen, taxul bokk jikkoBokk ndey du tax mennBóli gu dog, doktoor amu ca pexeBóli gu dog, tiiñ nab doktoorBóli gu dog tiiñ na ab doktoorBóli gu dog, doktoor mënu ci daraPut gu dog tiiñ na doktoorBóli mbedd la, waaye nag du ca saawoBon a gën gannaaw baax ; baax a yées gannaaw bonBoo amee xaritub gunóor, bu ko tas cib kekkBoo baaxee ñépp a lay jur,Boo bonee sa yaay dugg coonoBoo bëggee jàmm, féexëlël sa xolBoo bëggee xam luy muñ, amal jabarBoo bëggee xam luy laabiir, amal doomBoo déggee “jaar bëgg naw sëb”, newul ñu boole kook moom toggBoo doon góor dangay sol màntó di war naaru góor, di dañal; bi ngay jigéenyaa ngi dog buumi gàcce, di bëgg lu baax, di bañ lu bonBoo fa sànnee bàttu mu tag ! Boo gajjee am ngeer, ngeer rekk a fay jebbiBoo gisee ku def lu mu warula def, bu ko farfarleBoo gisee lëf lëf a tax, boo gisee yàpp, rab a deeBoo jombasee, danga xaalBoo lekkee ci ndab, ubal ba mu jekk, teraanga laBoo luuboo, ba luubu, bu la Yàlla yeetalee nga nelawBoo ma jàppee fu Yàlla nekkul, rey maBoo mbaam mbaamloo, ma lawbe-lawbe luKuy mbaam mbaam lu, ma lawbe lawbe luBoo nee laax bi tàng na, mu ne mbott suyal xoromBoo reeyee lëf a la reelooBoo waree fasu mbaax ñu war fasu waññ topp laBoo xejjatee ci péey ba fa jee jaBoo yëkkëtee ab loxo ne yëguma kenn, yëkkëtil beneen bi ne kenn yëgumaBooba Yàllaa laaxul géej ; moom mi moom géej, moom sanqalBooy aji Màkka, dëkk boo romb am na jàkkaak yilimaan, waaye Màkka layaakaar ja neBooy gunge boroom biir buy daw, bu dawul, bul dawBopp, bu àndul ak bët, du mëna fajaruBopp bu nara barkeel, nopp ya cay sax day dégg um ndigalBopp bu naree am jàmm, yàlla da cay saxal nopp yuy déggBopp bu am njeriñ, noppi moo ca saxBopp du ngir karaw keseBor du am rakkBoroom bakkan bu ne la “mbas maa ngoog”, nee ko : “fas Yàlla”Boroom caq war nay moytu boroom baatub neenBoroom caq day moytu boroom yoqeelBoroom dëj mën naa jooy ab dëjamBoroom dëj bi mën naa jooyub dëjamBoroom doole xamul ndànkBoroom kànjaa mana maafeBoroom karaw gu ñuul ñàkkul daraBoroom kol gu weex, day moytu boroom xàndi tiirBoroom yére yu weex war naa moytu boroom xàndig tiirBoroom lal a xam i màttamTëddji lal, moo xam ay màttamBoroom lal a xam màttu lalamBoroom làmmiñ du réerBoroom õàdd yëgul boroom pañeBoroom õàdd faalewul boroom paneBoroom õàdd wu dakkul yëgul boroom paneBoroom ndékki, ku ko jëkka yeewu tëddaatBoroom-kër, ku ko jëkka jog, dinga tëddaatBoroom ndéegó, ku ko jëkka yeewu tëddaatBoroom njëg a yab luy jaayBoroom tubéy, bu jàngoo, solBoroom tubéy saayu jàngoo solBoroomub dég-dég day moytub giseBu bëgg-bëgg doonoon jëmm, dina bëmëx boroomam ci kàmbBu bët setee, ku ñaaw rusBu bëy dàqee ab sàcc ci kër, xaj war naa rusBu bëy dàqeeb sàcc ci kër, xaj war naa rus.Bu caaxaan wéyee, dëgg a desBu cooroon jeexee, bët sébbiBu cuuj màggee, ñu bàyyi ginaarBu daay tàkkee, gisoo bàqaar, am na lu ko téyeBu dee bala ngaa xam ñu wax la, bu ñu la waxee itam doo xamBu dee ku ñëw nga ni du waa ji, léegi waa ji romb la ànd ak gaa ña, te dooxam ni waa jaaBu doom yàkkamtee génn kër baayam, yaayam a yàkkamtiKu xeeb sa këru baay, sa ndey a yàkkamtiBu dul wonteek benn kenn du ni ñaar Bu dul woon benn, deesul xam ñaarBu for yombee, sëgg jafeBu fukk dee gas, fukk di suul, pënd ay bari waaye pax du fa am.Bu ñaar di gas, fukk di suul, pënd ay bari, waaye pax du amBu gudd nopp doon taxa dégg, kon mbaam kenn du ko dóorBu gune yaroo lu mu am jombu koBu guney yéeg, du tàggoo, waaye bu daanoo ñu yëg koGone, bu dee yéeg du taggoo, waaye bés bu daanoo mag am cawyoonBu jamar naagu, ndegam sarweet a ngi dundBu janax doon xumbal, ñag boo séen muy xóoyBu jëgg sippee mbaam féexBu joxe doon taxa ñàkk, kon ku watu doo sëqBu kenn dee gas, fukk di suul, kan ma dana yeexa xóotBu ko defati wóorul, dootu ma ko defa wóorBu la am-am taxa bew, ndax nàkk du weesBu la asamaan jegee, fexeel ba laal koBu la bukki tooñee dumaal gayndeBu la gumba wooyee ci galle, booba dafa dëgg ciy dojBu la jëgg fenee yóbbante koBu la mbaam wéqée bul feyyuBu la mën-ngawar jayee ba nga mafñàndum saaw, boo fa jógee, loo amatijënde koog tegKu mafñandum saaw, bu déwénee loo bey mu yem cig tegSu la mën ngawar jayee ba nga mafñàndum saaw, boo fa jógee, loobayati jënde kog teg Ku namm ngawar taxa mafñandu suñeel, bu ren dee déwén loo am teglay jarBu la ngelaw mayee mbaam, ngelaw a la koy xañBu la ñàkk taxa ñànkiBu la ñépp dee déglu, dangay wax lu ñépp mëna déggBu la sa caxkaal dugub neexee ba nga néeg koo suqi, bu sekkee du lanoppalBu la caxkaal dugub neexee, ba nga néeg koo suqi, bu sëkkée du labarilu njariñBu la sa xaj bawul, xaju keneen bawlëBu la taar bi taxa bew, ndax laago du weesBu la Yàllay tàccoo feccal ba lay bàyyiBu la yàppu bopp réeree, làmbal sam kaaõBu la yàppu bopp umpee, làmbal sam kaaõKu sa yàppu bopp réer dangay làmb sam kaaõBuleen xeeb bataaxal, lu mu tuut tuut wax lay indiBu lëg lekkee aloom, na ko gërëme coy Lëg su lekkee aloom war na koo gërëme coyBu lëg mosee aloom, na ko gërëme coyBu lëg ñamee aloom, na ko gërëme coyBu liir juddoo sex weenu ndeyam, am na lu mu ci jublu : dundBu loos wu gudd doon taxa falu, kon giléem du fanaan bitiBu ma jiitu ci sama mbojjBu mag amee sutura moo ko may boppamBu mbey matee faj baaraam desBu naar sonnee wax i wolofBu ndab xatee, gaana jooy,Xulóol du màtt saamaan,Nag du màttMbaam du daan,Dax du jaaru,Nen du maajNjoolum peñ du lugat baag,Béy du tol na géléem-saarBu ndongo sañoon, tawu mburu di am bés bu nekkBu ndox tuuroo, an bàq a desGannaaw ba ndox tuuroo, an bàq a des mbaa rootiyaatBu Ngaay neexee, Mexee taxBu ñu nee Ngaay neex na, Mexee taxBu njaab yàggee gawar feeñBu nu demee ba ca cippaa ndaw ja, yuux dina jibe fu ñu ko foogewulBu ñ nee “guy ga”, na ne “daqaar ga”Bu ñalingaanee, Ngoy a ngay boot doomamBu ñam tegee, ku fekke ci ngaBu ñépp melee nib yaafus, tool booyBu ñépp yemee, am ñu gedd seen cërBu ñépp yemee, am ñu gedd seen wallBu ñey dee xàll babal, doom yaa taxBu ñey dee xàll baabal, doom jaa taxBu ñey dee xàll mbabal, doom yaa taxSu ñey dee xàll ab àll, doom yaa tax Bu ñey xàllee babal, doom jaa taxBu ñey juree, meew baawaanSu ñey juree, soow bare, meew baawaanBu ñigg dogee weñ, tëgg yaa ca waxBu ñii di jooy, ñee ngay reeBu ñu dee wax leeraayu weer, booba jant a génnulBu ñu la suqiwul, nga naawBu ñuy werante wurus ak similoor, booba taylee jotulBu pënd wuree, fattu bareBu raadu nee yàõõ baxaw bëgga booy, boo bëggee jot sa jikkoy baay sàccalab jànqamBu reer doon doy, reeri daaw ya doyBu sedd jamee ku amul cangaay dangay bankuBu sef neexul, seppali du neexBu sëkk amee, damu taxawBu sëllu yooy, bu giir deme neenBu sikki demee, sàkka taxawBu sikkim lakkandoo, ku ne sa bos ngay feyBu sikkim lakkandoo, ku ne sa bos ngay talBu sol mànto doon maye daraja, kon géléem du tëdd bitiBu suuf dee jooy ndox, booba asamaan a tawulBu tawee, lay teg ca, dina tooyBu tëgg demee, lu fa uppu yay def ? Bu tey xamoon ku nga bokkal bakkan, mu di sa ànd ci àddinaBu wax neexul, tontu du mëna neexBu worma jeexul woon, kon ndox du togg jënBu xulóol dofee, jaan mbokk ma dofulBu xulóol dofee yit, jaan, mbokk ma, dofutBu Yàlla amulwoon, nit du amBu yoon jeexul, “waaxusil” du jeexFeek yoon jeexul, waaxusil du jeexBukki am na gillint, tey àll bi leerBukki am na taal àll, bi leer naSu bukki amee làmp, àll bi leerBukki amtekoonu bàkk yëy koBukki, balaa baax, yooyBukki, balaa baax, mu yooyBukki bu daanee ponkal ca doxin wa laBukki, bu songee ponkal ca doxin wa laBu bukki dabee gaynde, ca doxin wa laBukki su yabee gaynde ca doxin wa laBukki bu nammee fande reere doom jaBukki, kenn du ko dénk ay seelKenn du dénk Bukki ay seelBukki nee : “li ñépp wax ay dëgg !” Li ñépp wax ay dëggBukki nee : “ndaari neexul, waaye kër baay a”Bukki nee na, ab reer taxumaa jóg, waaye bu ma ko fa fekkee santBukki su la bëggee yapp, da la naan yaa ngi may xeeñi seelBukki wiiri-wiiri, jaari NdaariLu bukki wiiri wiiri, jaari ndaariBul ànd ak ña di rambaajBul bëggati dëkk ba dëkk fa, na la dëkk ba bëgg nga dëkk faBul def jaambur loo beggul mu def la koBul di njëkkee li mujjeeBul diw suukar ci sama yaram, bàyyi maak sànqaleñ yiBul mere ka la yakkal ci gaalu xaj, boo ca lekkul mu jar koBul mere li ci kaas bi, mereel ki ko xelliBul ne : “teen bi, duma naan mukk sam ndox”Bul sa loxo ubbiku ndax nangu te téju ndax mayeBul war loo di jëwu fasBul wóolóoti sa taat ba weer ci cereBul xeeb nit ndax tuutaayamBul xeebal ginaar woppam nde moo koy reyBul xeebal ginaar woppamBul xolli gunóor, ndax wenn der laBul yebu ci sama mbojjBuleen sonnal béer, njaw du mel na lemDañuy sonal béer rekk, waaye njaw du mel na lemBuma naanatul ñeex, ñeex duma naanBuub ëtt bàyyib ruumBuur aayul, dag yaa aay Buur bu amul ay gaay, jendi du ko dawBuur bu amul i nit du doon buurBuur bu amul ay gaay, nguuram wóoralBuur bu baax dina sàmm i nitamBuur bu baax dina rafetal réewamBuur du jur buur ; baadoolooy jur buurBuur du mbokkBuur du mbokk, du jeneenBuur, lekk ak naan, folliku day bette ! Buur warula làmboo nekk njiitu réew ba noppi, gëna bëgg nit ñi kopparyeek xéewal yiBuur Yàlla day nattub jaamamBuy, balaa jariñ, tojWuy balaa jëriñ tojCaga, benn yoon la ñu koy naxCaga, kenn du ka nax ñaari yoonCaga du digleb séyCaq dafay am digalCar bu fàq moo gën garab gu daanuCat, bu la reyul, semmal laCat du reyul sembalCeddo magul pël da kaa jëkka juddu rekkCéebo du fi bàyyikoo guufa oomCéebo du jóge guufooy woomCellug mag, wax laCere ju ne, mbokkum sëb la, waaye cóopóor a ca rawCere ju neex ca la diw dàqeCerey puso, ku ko soq, wol ko, mooñ ko du la jaaxalCerey wottaj, su ko gan xamee, dëkk yaa ko ko waxBu gan xamee cerey wattaj, dëkk yaa ko ko waxLu gan xam ci dëkk, ku fa dëkk ko ko waxCerey yànn ràngooñi baadooloo koy siimCérub Ma-xejj, Ma-xojj a koy jëlCetug ginaar : bu ko fekk fa muy bóofCi xeex ba, géwal yee ñemeloo xarekat yaCin bax na, waaye du jikkoom, matt a ko ca jóoCin bokkul i safiinCin bu naree neex, bu baxee xeeñBu cin naree neex, bu baxee xeeñCin du am kawar ndege safaraCin fuqul bënnul, yax ba ca nekkoon bëgga réer, te ka ko toggoon jógufaCin lu mag ay togg daxinCof say waajur baaxulCokk wu saxee demi sëgCokkeer a dim limb, ku weddi laajal baagCokkeer bëgg sëb, wànte du sëb ya ñoo baxal ci cin la Cokkeer bëgg na sëb, wandey du ju mu andale ci cinCokkeer loo naaw di gës su dalee duppe jànjCokkeer mënula réer moroom ma ci mboobCokkeer mënula réer moroomam ci ngeerCokkeer, mënta réer moroom ma ci dédd Coll ju nuuru ci gannaawu moroomam du oomleConco, boroom rekk a ko àttanCoonooy njalbéenug njariñCoow la ca teen ba, ña amul baag a ko waralXuloo ba ca teen ba ña amul baaga  Coow la ca teen ba gaaya amul baagaCoowal mbott, terewul nag naan cib déegCoqam a gën këmm, Cuqum a gën këmm.Coqtaan yóbbuwul lancamCorox, ndox condoxCuuj bu naree doon séq, cin manalu ko daraCuuj cof mag, mag jooyatul cuuj tëb di jooyCuuj màgg beruCuuj, su woomalee, beruDa nga takk àmbaramDaan mag, daanu xaj na caDaan mbër daanu xaj na caDaanu dajul féppDaanu dajul suufDabe joteDafa mel ni yaa ngi laaj mbott geenamLaaj mbottu gennam..Laaj nga mbott ab geenDagg, sutul xaaxaam lu mu koy sekkeeDàll yuy xotti ay tànk, paddaañoo ko gënDamaa boot roggantiDamaa weer sama gejj, rekk : ku weri yaa xam ! Damaa yëy ba noppi, duññil léenDamaa yorum seku, duma soowookum sekuDamay daas fanaanal ndax rendi day betteDaasal sa paaka fanaanal rendi day bette“Danaa laa” reyoon sama maam ! Dana mel na ngéntel saxaar lu roplaan di yóbbug ndawtalDanga ma létt, mbaa nga laõ maDanga may sex, mbaa nga yàbbi maDangeen di jay dëru ba muy jóg di dawDangéen di jay béy ba mu dëkk géléemDàq ginaar, waxaale sa soxlaDàq sa ginaar, bàggaale ca sa soxlaDaqaar du wuum ku ko maccul“Dàqal mu ñów naan” marul, “dàqal ma ngay naan” a marDàqe mayewul taalu béy bay baxawDar jant du ko teree fenkDara dara né muus mu daqaar yarDara du doy nit, xanaa lu mu amulDara jariñul mëna daw, demal ba dem joteeDara yéesul taxan, di loob matt moo xamul ëllëg ku koy jaaroo : lu ñtaxanati, na ñ ci jaaruDarnde, bu lakkee, boroom yëg koDaw ba rëcc, ci ngóora la bokkDaw ba raw, ci ngóora la bokkDaw, ca ba ngay am i tànkDaw du may i taalibeDaw jiitu taxula moom yoonDaw jiitu du may kilifaDawal daanu ku ne man na koDawug daay tàbbib jëmbDaw jëmb tàbbi daayDee du jaasDéeg du buur, wande ku ko bëgga xuus summi say dàllDéegub poot, ay xam du ko naan, ay xamul a koy naanDéegub póot, xam du ko naan, xamul a koy naanDéegu póot i xamam du ko naanDéegug jànj du tee bare dugubDéegub jànj du tee góobDeel teggi sa loxo bi ci taati kiy demDeel wax bu tuuti, tey déglu bu bareDeesu ma yaakaar, yab ma ! Def ca ba ngay manDef kariñ xal, yobb naDef loo man, wax loo xam, boo tëddee nelawDég-dég amul i tànk, waaye jàll nam ndoxDég-dég amul i tànk, waaye dina jàll dexDëgg a neex YàllaDëgg dina bas ay bët waaye du ko luqiDëgg du juddu rekk màggDëgg du yendu àll, fanaan faDëgg, kaani la, ku ñu ko xëpp nga toxoñuDëgg kaani la, koo ko tuuf mu toxoñuDëgg, kenn du ko ñéebluDëgg, puso bu réer la : gune man na ko for, mag man na ko forDëgg, puso bu réer la : mag dana ko for, ndaw dana ko forXel, puso bu réer la, mag dina ko for, xale dina ko forXam-xam, puso bu réer la, mag dina ko for, xale dina ko forDëgg rombul i noppDëgg du romb i noppDéggadi ñett la jur : buum ci baat ; — xeej ci koll ; — ak gis ku ne : « Ki diwma woon am ? » Déggal ndigal i ñett, bàyyil ndigal i ñettDégloo xel, te baña dégloo xolDëgmël lu ko gëna jege teen bi ci biir nga jëmDëjub xaalis, boroom a koy jooyal boppamDëkk ba nga juddoo, bu la fa kenn gënul, sa ndey ak sa baay wàcc nañuDëkk gaar ba taxula bare i ganDëkkandoo bu baax a gën mbokk mu soreDëkkandoo bu yàgg, mbokk laDëkkandoo dafay wàlleDëkkandoo, jàmm a ca gën, bés du ñàkkDëkkandoo, jàmm a ci gënDëkkub gumba, patt a fay buurDëkkub gumba, patt a fay njiitDem fu yoon amul moo gëna jekk loxo neenDem Gànnaar mag a ca gën mbaa gone gu sawarDem Gànnaar, mag a ca génDem Gànnaar mag a ca gën mbaa ndaw lu sawarDemal moo gën doo demDémb a tax nu naan teyDémb weesu na, waaye lu mata fàttaliku laDëmm rey la, jaale la.Dëmm rey la ba noppi jaale laDemoo jama, dikkoo cengDemuma Jama, dikkuma Céng, àndumaak waa Ndéem ña, waa New ña rawmaDenckatu xaalis wóor a ko warDendaale bu doon jariñ, dugub, xob yaa koy laaloSu dendale doon jariñ, dugub, xob yaa koy laaloDëng ànd ak say mbokk a gëna jub tàggook ñoomDénk ma, dénk ma !duma la dénk sama alalDeñ-kumpa baaxulDeñcin wu ñaaw moo gën jiiñ sab xaritDer bu tooy du fàcc ! Dërëm ak dërëm, ngalam ak ngalamDërëm ak dërëm ñoo mëna àndDërëm ak jabar aku jaal laa yemale (: lenn laa ci yorul.) Dërëm bi génnul gaal giDeret du réerDeretu bopp, du moy mbàggDeretu bopp, du moy mbagg moy baatDereti bopp du moy mbaggum boroomDeretu téegal du moy luppub boroomDeretu téegal du moy mukk luppub boroomDeru sëllu wëgg na ndeyam ci teenDeru sëllu wëgg na ndeyamDëtëm, ku siggi yooyDex gu ne asamaan a ko rootalDex sedd na wànte dina reyDi màtt di ëfDi raam, di sàcc, su màggee jël i géttDibtóon gàtt na, waaye peram kenn du ko yéegDige bor laDiggante bët akub nopp, sàcc xëju faDiggante gaana ak gumba, deru Maam Yàlla du fa set/rafetDiggante jëkkër ak jabar, kersa gi warula bareDiggante, sér la, ñaari loxoo koy woddDiggante sooca xajul wax ca lu baax Diggante summikook solu, lu mu gaaw gaaw yaramu neen am caw yoonDiggante xàcc ak dóor, yiwu Yàlla xaj na faDiggante xacceek dóor, lu-ne xaj na caDigooy tool, taxula yemum ngóobDiiõat mag, dégg sa ngan gi noppDina màtte am du màtte, bul jox sa loxoDina màtt ak du màtt lépp, bul jox sa loxoDey màtteek du màtte, bul jox sa loxo Dindi, loo fa defoon a ca gënDindi, la nga defoon a ca gënDof amul, muusin a wuuteDof ba raw, moo gëna muus ba deeDof, doppa-poor ay ndeyamDof du ko nanguDof du wër day jël coñséDof, kenn du ko ne : “yaa moom jàng yi”, waaye danga naan ko : “ci ngabokk !” Dof sonnul, bokk yaa sonn“Dogankon ak …!” du ñàkk ci lum mëna doonDogankon ak tubéy, julli ñaawBu dul woon tubéy, julli ñaawSu dul koon jat, julli aayDogu, lu mu song dagg la, mbaa daaneel laDonn sa tabaxub baay, donn ngërëmam a ko gënDono du gërëm kenn gaawa dee a ko mayDono gërëmul kenn gaawa dee a ko mayDoo bàyyi weer ci benn fanDoo wekki, dangay daajDoo yàpp, doo jënDoo Yoro, wànte ci pël yi ngaDooley jën, ndoxDooley jigéen làgg na waaye bëréwulDooley réew : doom àndDoom a jara jooy, waaye du mbootuDoom bu dënnuwul, ñiitDoom danga doon dem mu dab la, mënu laa yàqal saw yoonKi la fekk cisaw yoon, bu mu la yàqal saw yoonDoom ja, ndey jaDoom ja, baay baDoom ju amul nijaay ci mbedd lay déggeDoom ju amul nijaay ci mbedd lay yarooDoom ju baax, doomu ñépp a, doom ju bon, doomu yaayam rekk laDoom bu baaxee, doomu ñépp laDoom su tékkiwul doomiy waajuram kese la, waaye su tékkee di doomiñépp Doom, lu mu fekk ci weeni ndeyam, moom la nàmpDoom, lu mu fekk ci weenu ndeyam la nàmpDoom yomb na, ju baax jaa jafeDoomi mbott, ndox du ko reyDoomu baay fu mu defe teraanga moroom ma war na ka dimmale def lu nimel walla lu ko ëpp ngir yëkkëti seen askanDoomu béy, yóbbe na yaayam taq am xaaxaamDoomu gaynde, bu dale ci gétt, jàmm jeex faGaynde bu duggee ci gétt, jàmm jeex naDoomu gaynde fàdd la baaxooDoomu ndey dañu mel na baaraamu benn loxo Doomu ndey, ndey a ko jurDoomu ñey bu ko ñaanal mu réy, ñaanal ko mu wér to gudd fanÑey wu ndaw, ñaanal ko fan wu gudd te bañ koo ñaanal réyDoomu tubaab, ba di miskitDoomu-jittle du doomDoom jiitle du doom, xaré bu wafe-lëDoom jiitle du doom, ay laDoon sa baay bokkul ak donn sa baayDori boo gis, xàndoor la woonDox sag ndaw aayul, waaye dëkk cee bonDoxandéem nelawul ba yàndoorDoxatu géléem, kow la jëmDoxkat, bu yóbbuwul, indiDoxkat du fekke deewug baay baDu bés bu nekk baay rey gayndeDu bés bu ne baay ray nagDu bés bu set baay rey mbëttDu Bilaal, waaye ci gàdd gi la ! Du fas wu jóge Gànnaar rekk di aw naaru-góorDu man rekk, bokkuma cee ko gënDu man doõõ, bokkuma caa ko gënDu xamum nganj, yàgg a suub laDu xam nganj, mës a suub laDu miin nganj, yàggal suub laLii du xam nganj, mën suub laDugal ginaar ci ngunu laa mën, waaye xawma fu geen gay féeteeDukk-dukk ak yoll-yoll, yépp ci xél yi la, waaye wégét ay seen baayDuma bëgg lu la neex ba ne la Yàllaa ngi lay nuyuDuma bokk ak yaw jëkkër, te boo ma ca fekkee ma dem ba la caDuma jënd jaan ci paxDuma jënd jaanum paxDuma jënd jaar ci paxDuma jënd janaxi paxDuma la may jabar, tëddeel la koDuma làngandook ñey, waxuma la bëreek moomDuma lekk ci cere ji, ba noppi xëpp ci suufDuma õaandook kàmb ndax xaw ma fu muy õebeDuma ñeexum ñebbeDund dundug wereyaanDund gu jeexagul, lu nekk xaj na caDund gu jeexagul, guddi gu bët setagul la, lu ne xaj na caDund gu sotteegul, lu ne xaj na caDund gu jeexagul, weeru koor la : juubu weesoogu caDuñu lekkloo nit su suureDuñu teqale ñaari nag yu mbëkkanteËkk nit laËkk tiitul ngëléenËlléerub gumba xammewul joor ak ub jànjEllég du añ du reer, waaye jar na séddËllëg du añ, du reer, waaye mat nay séddËllëg du añ, du reer, waaye dees na ko séddËlleg du añ, du reer, waaye lu mata sédd di leen yaxanalËllëg, ëllëgu Yàlla laËllëg, ëllëg gu Yàlla laFa bon jeexe, la tàmbalee (di bon)Fa gaynde bóof ak i doomam, fa la mbedd yemFa médd ya nekk, fa la tan yiy dajeFa nga taxane laa fortooFa nga taxane, foofu laa fortooFa ñuy tëgge ab xàndoor, deesu fa ñaani njël ; fa ñu koy bey lañu koyñaaneFa yaw a yegg, du man yeggu faFa yëngu-yëngu tubay egg taatu boroom eggu faFaalewuma baaraam bu amul weFaalewuma cin lu baxulFaayoo Naar ba xoromamFafal naaw akub naas rawantewulFajtekoon bejjaaw, faj bejjaaw ba ca kër gaFakk naa laa gën a masuma laa gisFakk na la, moo gën xamuma laFàkk taal dëju ca ku ca ragalul yàlla it war caa ragal taat wu làkkFalleen bët, folli noppKilifa day folliy noppam fal ay gëtamFan wu gudd, fetalug ñaari ngémmiñ la: mënees na caa tooñ, feyyucaÀddina, fetalug ñaari ngémmiñ laFaraasu dafa nirook yàq góob ñëw weddi koFaraasu nuroo naak yàq, waaye góob a ko weddiFarala liggéey dina sawarlooFaru lawbe gën ug neenFas wu làpp a gën fas wu réerFas yépp dinañu daw, waaye roccim-ngeer a ci rawFas yépp mën nañoo daw, waaye roccee ca mënFas dina daw, wànde roccim-ngeer a ca rawFasale su ittee tooñFàttee mag boroomFayoo Naar ba xorom saFecckat mënula muñ i ndëndFeebar su newwee feeñFëfëlaan du jël wërsëgu kàkkatarFegoo gën fajuFàggoo gën fajuFàggandiku moo gëna fajuFagaru moo gën faju Fekk baax cib dëkk, baax fekk la faa ko gënFekke am na cërFekkee waral jàmbatFel du ñànd géléemFen terloo soxla te fajuwul jar na koFen wuy defarug mbokk a gën dëgg gu koy yàqFen wuy defar moo gën dëgg guy yàqFi am yem, la ngor yemFii, kekk la, golo du fi raweeb xaj“Fii laa dikkoon” du tere réerleFi la dikkoon, du tere réeralFii la fuuta féete mënula boyali lexFii mu ne, su ma toogee cib nen sax, du toj ! Fii, wund du fi naane ñeexFiirug noon : wax ju neexFitt, boo ko sànnee, du dellusiFoo dul, bu fa, foy nag di fa ba, lu la fa fekk nga di ko faFoo fekk ku yaruwul, day mëna yaraateFoo gisu yàpp, bakkan a deeFoo ko fekk muy fenk nib jantFoo ragal, yónnee fa sa alal, boo demee ñeme faFóore, fa nga rawe For nëbb du xeloo jébbaleeFor, ne ndokk, jébbaletilFot-fot tàggalewul mbaam ak i noppamPët-pët tàggalewul mbaam ak i noppamFóot-fóot teqalewul mbaam aki noppamFëtfëtlu taggalewul mbaam aki noppamFatfatlu du fasale mbaam sëf ak i noppamFoye sa ndaw du jur ludul réccu ëllëgFowe sag ndaw, yalwaani sag magFu jàmm yendu nit a fa xam lu mu waxulFu jàmm yendu, waay a fa xam lu mu waxulFu la jiit màtt, mu raay-raayiFu ma war a doone mbubb, duma fa doon jibaFu mag newul lu fa yobbu turamFu nag nekk, bukki dee faFu nuy feese, kenn du fa jooy dompFu ñépp di say, ku sayul, yaa dofFu ñuy feese, kenn du fa jooyub góomFu ñuy feese, kenn du fa jàmbatub góomFu ñuy suuleb néew, kenn du fa jooy ku woppFu sindax di ñaawatee xodd, garab a faa jegeFu sindax di yabe ndóbin, garab a fa jegeFu tooy, mu tagFukk ñuy ñaan, kenn kuy gàntoo leen mënFukki nit mënuñoo bokk fenFullaa gën ub taarFullaa gën ub taar, waaye dëkk boo dem géléemug tukkal a nga fa, te falañ koy weesu wuti jongamaFullaay jaay daqaar, (mbaa “ma ñam” jeexal ko)Fullaay jaay daqaar mbaa ma macc jeexal koFullaay jaay daqaar, mbaa – ma mos – jeexal koFullaay jaay keccaxFullaay jaay daqaarFullaay jaay daqaar, faaydaa koy maccGaal, lu mu fees fees mëna yóbbaale benn bataaxalGaalug dof du teer fu neex bokk yaGaana day bëgg moroomGaanaa soxorul, xol baa jeexGaawo, bu nare neex ca àjjuma ja lañ koy xamGàcce ak xamadi, laajul a ko indiGàcce biir kër, meen a koy faj; Gàcce penc, geñoo koy fajGàcce bu rayul semmalGàcce giy palmaan ñey, baxa-segu laGàcce gu palmaanoo ñay baxa yumé wula Gàcce ngi ci rooti te sottiwooGàcce rey na xaj fa béy di màtte ganGàcceg may ma, bu doon ray, kon ki ñàkk bay ñaani mooy jëkka deeGajànga, kenn du ko ràkkalGajj ndox, sa dënn a cay metti, ndege du ko taxa dogGajj ndox, sa dënn a cay mettiGajjug xuloo, dëkk bu mu sax, sémmiñu waxtaan a koy gorGalgal, su ko ngelaw uppee, saymi naGallaaj i nit, mooy jubGam-gamle bukkeek mbaam, bu mu doon ci màndiõGan, dañu koy xuuf Gan day malluGan doxat la balaay reyee, demGan du tabaxGan du yewwi bëyGan du yewwiy béyGan su dikkee silmaxa la, su dee ñibbi, géwël laGan yomb naa muñalGan yu bare bugalul mbaam-sëfGan yu bare bugalul mbaam-sëf ndege duñu ko yàppGannaaw ay, jàmmGannaaw bukki, mbaarGannaaw dee ga, tuub wees naGannaaw man, manadiGanug yamb ak yamb laGarab ba muy lu tuuti lees ko wara jubbantiGarab ca kaw lay fekkanteeGarab ci kaw lañuy fekkantee Garab du meññ lu dul la ñu ca gajjGarab la ñu ca gajj lay meññGarab, fa mu juddoo lay deeweGarab gay doon pénc lawbe du ko gis ba di ko gorGarab gu dul meññ du am yoonGarab gu dul tàbbal ay doom doo am aw yoonGarab gu la sutul, du la may kerGarab gu romb, mu sànni la mburu, su ëllëgee nga rombaati faGarab gu nga romb mu sànni la i mburu su ca ëllëg sa, nga romb faGarab gu tooy dina mësa wowGarab, loo fa gàjjee fay jebbiGarab loo ca gajj mu saxaatGarab loo ca gajj moo ca jebbiGarab su daanoo xob ya laxGarab wex na ci làmmiñ waaye faj na ci biirGarabu guddi kuy def goo gis rocci léegi nga rocci gu am i dégKu def garabug guddi goo jot rocci, danga masa rocci gu am i dégGarabug kaani, doom yaa ko gëna wexGarabug Saalum, balaa am njariñ ñu lakk taat waGarees gi ginaar am bay jenj, xàbbon am na ko te ni muut ak moomGaskatu dànkew a ngay wayaseer Yorug lemanWërsëgu jàmbur ku cay wayaseer War koo gërëmGàtt aayul, gàtti pexee aayGàtt wërsëg, ne xaj bu jub tabaski deeGàtt-xel na patt bu for bët di laaj fu m koy defGàtt-geen, gàtt-geen a koy feyNgatt geen, ngatt geen-a koy feyGawar gu di dawal fasam, mbaxanaam wadd te jotu ko for ? Gaynde bëggul mbuum, yàpp lay dundeGaynde, bu ko yoo di màtt ci bët muy jooy, booba dafa xamul fu mu koydóorGaynde ku tëx dégguli jatGaynde waaf na ca déeg baGayndeg sibi du xaritook u looGeenu golo gudd na, waaye lu ca laal boroom yëg koGeenu golo gudd na, waaye loo ca laal mu yëg koGeenu golo gudd na waaye foo ci laal mu yég koGeenu golo gudd na, waaye lu ci dal boroom yëg koGeenub géléem sàngul uw taat te dàqul i weñGëja gis sa màgget, bu mu tax nga defe ne sax na ay bëñGéléem bu ñemeñee fanaan biti, bu ragalee fanaan bitiGéléem ci biiri béyGéléem du juddoo ci wanañ màgge faGéléem du màgge ci ron lalGéléem gu la ngelaw may, bu ngéléenee tënkalGéléem nga, sëf õaax sippi õaaxGéléem Samba Saar su toppee tefes, dafa ñolaxndikuGéléem su tëweey naar, jommal i pëlGëm naa dee, ndege yax“Gëmmal” matula wax gumba, fekkoon na kooy patamtikuGëmmal, matula wax gumbaGëmmal jarula wax gumbaGëmm du tere ñu gis laGémmiñ gu waxul dëgg wax fenGémmiñ waccootul, xanaa taat di waccuGémmiñu may ma su yàggee xasawGenn gaal du yeb moroomamGéwal ay jël boppGéwal, su reppee cib xare, lu mu jiin xeeb koGinaar ak i nenam yépp, boroom ginaar a moomGinaar ak i nenam, lépp boroom a ko moomGinaar, bu doon wàccee ci taaxum-kaw itam, “kes”, rekk la ñu koy dàqe.Ginaar bu toppee ñii taxani dafa gisul ñii bojjGinaar dëgg na doom ja, waaye bañu koGinaar dem na Ndar waaye sàgoom yóbbuwu koGinaar du am faru siiruGinaar du topp taxankat, soqkat lay toppGinaar gu bu ñu gaddu, xamul yoon wu soreGinaar gu ñu gàddu xamul yooni je bu sore Ginaar wéete wolandoo, gëse benn tànkGinaar su wéeteek woluwaayam, nu ko neex lay gëseGinaar su wéete cib wolandoo, gëse benn tànkBu ginaar wéetée wolu, gësé benn tànkAawo buuru këram ; Ginaar wéete wolandoom ; Gëse benn tànkGinaarug jàmbur ku mu yóbbu poliis, danga yemul ci “kes !” Gis bëgg, miin bañ ngir jikkoGis dina taxa xamGolo bu reppee day dallGolo ci cank lañu koy yeewGolo ci ndigg lañu koy yeewGolo ci ndigg lañu koy yeew ba pare di ko xoolGolo ci ndigg lees koy yeewGolo ci taatu garab : yéeg ba wàcc, walla waaja yéegGolo du bey, baabun dunde ! Golo bay baabun dundeGolo gi dëkk Ndarak golo gi dëkk Ndakaaroo yem,Goo ci bett dóor kob yar,Xel ma ci yéeg rekk lay demGolo gu mënula yéeg itam, mën gu daanu nga bës koGolo gu ne, car ba muy fanaan mooy boroomGolo mën naa yéeg, ngembu baay baa tagGolo mën naa yéeg, ngembal baay ba tag na ! Golo ñaawul, baay ba la niruBukki ñaawul, baay ba la niruGolo xàmmeewul xaj bu gumbaak bu lafañGoloo la gëna xam kër gu barey xajGolo xàmmee na kër gu am xajGóncu golo mooy alalamGone, ban la, feek mi ngi tooy : nu la neex def ko niGone, bu jàqee, tàllal mag ab naqamGone bu loxo la setee, mu mëna bokk ak magGone bu loxoom setee mu mëna bokk ak mag ñaGone bu téyee ci loxoob baayam, ku mu gis defe ne baayam a la mënGone, bu yaroo macc tàngal, yëy goney NgaayamBoo yaroo macc tàngal, yëy sa goney-NgaayGone du fent, dafay toppandooGone, lawtanu yomb la; boo walbatiwul mu law fu la neexulGone, lu luppub ndeyam lax-lax, ca lay wuufuGonee may dëkk, waaye mag a may daan ! Gonee nga daan sakkane ca lalu ndeyamGoneey doon magGoneg mbóoyo gu reew, xaar ko ca taatu ndaa laGont taxani for aw ñey, muur a koy mayeGoor buy jooy dafa wara lakkatuGóor bu takkee tubeyam gaynde la, bu ka tekkee xarum tubaa beer laGóor ca xare baa gën, ñépp dem, nga des fa kër gay fetal i tanGóor du yox-yoxiGóor-góorlooy taxa doon góorGóorgóorlu mooy tax nga nekk góor.Góor wurus la, waaye jigéen a koy taxa yegg ci ngalamGóor yombulGóorug “yaay may ma ñeex/wogg” amul jomGóorug wat baõ du faj gàcceGopp bu nekk ci biir ba muy romb a tax muy beyGor, bu ñàkkee, fàttaliku borGor du toroxal ndabGoro, deesu ko wax dëggGuddaay taxul ñemeñLoo gudd-gudd, taxul nga ñemeñGuddee àll duma taxa war mbaamGuddee àll bu mu la taxa war mbaamGuddee duma taxa fanaan cib sëgGuddi am na boroomGuddi, balaa aay bët setLii guddi aay-aay bir setLu guddi aay-aay, bët dina setGuddi moo di buuru kerGumba am na beneen liggéey bu dul nas i pusóGumba tal na beneen liggéey bu dul nasi pusóGumba tal na leneen lu dul nas i pusoGumba du jiite yoonGumba du jiiteew yoonGumba du jiitew yoonGumba du jiite aw yoon Gumba gu tëx, déggul ndéeyGumba neex na baat, jant so na, mbedd yi yaa na ! Gumba neex na baat, jant bi so naGumba neex na baat, jant fenk naGumba tal na leneen lu dul tëb i teenGumba tal na lu dul tëb i kàmb.Gumbaa ngaak yitte yu dul tëb i teenGune bu yaroo yoru, waaye bu yaruwul du yoruGune dafay seetlu magGune du të, te ña ko doon dooñ raxasooguñuGune gu yàgga dox wecci na magGune mënta fétemu géléem, ndax wëlbati baa koy jaaxalGune manuta fetamu géléemGuney tey ñooy dooni magi ëllëgGunge àgg baaxu caGungeb néew du weesu armeel yaGutt a paf ni pàwwGuy dana jur i dégGuy dina jur i dégGuy gu daar a yées cib gént ; ca la gone yépp di jàngeb yéegIñaan, mooy jëkkëri wërsëg, da koy tëb mu jur doomJaam ak pexeem, Yàllaak dogalamJaam ak yéeneem, Yàlla ak dogalamNit ay bëgg-bëggam, Yàlla ak dogalamJaambur, foo tollu naan da laa jàmbuJaan amul tànk waaye Yàllaa ngi koy diriJaan amul tank Yàllay diriJaan amul tank, waaye Yàlla ko wattat, yoobuJaan dees koy lugg, nit dees koy luggJaan du tuut, saayu mattee boomJaan sew na, waaye daõar a nga ca biirJaan sew na, waaye daõar a nga ca biiramJaan sew na, waaye am na daõarJaan tuuti na waaye daõar jaõ ca biirJaaxaan ciw naaj ne gisoob jantJaaxle, jaaxaan faju koJaay poon ak làqarcee àndJaaykat day war géléem, jëndkat war mbaam, ñu daje ciw looJaaykatu yax demetil njaniiwJabar ak jaam kenn du ko waccJabar, deesu ko mat, dañ koy mënJabar, doonte ne yeena jéllooy sàkket, ab xer dammJabar-goroJabar jeey takk tubéy,jëkkër jeey wodduJabar ju bon ak bëñ buy mettee yem (buddi rekk.) Jabar, la mu am fa kër jëkkëram, su ko doon am fa kër baayam du séyiJabar ñatt la: ji ñu la takkal,ji la takkal boppam,ak ji nga takkal sa boppJabaru sàcc du yendandooJaboot day boot ñépp, te du wàcce kennJaboot, jàmm ay mbokkamJabtu na aat bu fërJàdd, buur-fari laJakkarloo ku ko mos xam ne jëw a dàqJàkkay xobbat jombul ilimaani wunkJalu muus janax du ko yërJalub muus la, ku ko sulli fekk fa daraJam sakket du ndannJàmbaar su daanoo, Yàllaa ca jàppJàmbaaru fàkk tëddJàmm a gën jam-jamoorJàmm, ca la ñépp xajJàmm ci la lépp xajJàmm du ëpp, ay du tuutJanax, bu daggee caqub muus, ñag baa jegeBu janax dogee caqub muus, nag baa jigéo Janax day bari pax, bu bëggee muccJanax du jur lu dul luy gasJanax du woo loob deram bay bëtt ñag du ñeme ndono laJanax matul mbuus, te yàq mbuusJanax yu bari duñu gas menn paxJàng dey gindi jëme ci jëfJàng du weesJàng ja caJàng njàngaan, soo mokkalee ber sa daaraKu jàng, boo mokkalee, ber sa daaraJàngora du bàyyi xeet topp dëkkaale yiy faatJàngul tari fen laJant moo di buuri niitu“Jàppal, ma yenni la”, du sawar laa yenni, waaye bëgga xam la nga yenulaAm na ku la ne “ma yen la” ; booba, la ca ndab la la bëgga gisAm na ku la ne ma yen la, tey sa ndab la bëgg séetJàpp ci gittax ba for yatDangay jafandu ci gittax, ba ba ngay am yetJàppal ci gittax gi ba keroog ba ngay am yetJàpp cib bànqaas mu fàqJàpp sama loxoo ma gënal naan yoon waa ngeeJarag moo di sàqam jabaraankatJasig su fàddee kay taxan, kay sangu ca dex ga matula wax“Jatul” matula wax soccetJataõ, loo ko fóot, fóot, du ko teree xasaw mbeqJataõ fu mu jaar, xeeñ mbeqJataõ loo ko fóot fóot mu xeeñ mbeqeJatkatub jaan jaan a koy mujjeJébbëlu, tuub, te nangu koJéem, tële, bàyyi, gàcce nekku caJëf du fi jóg, nettali du màggetJëf ñatt la: Jëf, jëfantu, jëfandooJëf yóbbaale na wax ba noppiJege attayakat taxuta jëkka naanJege buur, jege xol baa ko gënJege te sori, sori te jegeJegem pees taxula ñam yàpp(,.,)Jóge peesu taxula am yàppJëkka fecc taxula mujjeb géewJëkk cim pax, sab geen nekk ci bitiJëkka laye taxula eyJëkka laye di tax nga eyJël bu kii suule bu kiJël jinne tay ci njuumaJélloo gëna aay ca ka ca diggante baJélloo gëna aay ciw rooyJëm ci làmb di bàkku, jóge cay bàkkoo ko gën Dem sa làmb ja di bàkku jóge fa di bàkkoo ko gënJën, fa nga ko jàpp, soo ko fa sange, mu rëccJënde nga sabaar ngarJëndle la fas wu yaa-biir te duñ la ko gubleelJigéen naka takkaayam day, la jikkoom dayJigéen ay jur lu neJigéen doyula wóolu, ndege lu mu la wax, wax ko sa moroomJigéen jàngaaniwul, ndey jaay sëriñamDoom ju jigéen jàngaaniwul ndey jaadi sëriñamJigéen du jàngaani, yaayam ay sëriñamJigéen, jëkkëram mooy sangamJigéen ju nekk ak sa yoonu toolJigéen ju wujjam dee, dara bugalu ko caJigéen ju wujjam dee, dara soxalu ko caJigéen ñatt la: jigéenu xaj, jigéenu suñéel, jigéenu céeliJigéen, soppal te bul wóoluJigéen ju ndaw, soppal te bul wóoluSoppal sa jabar, te bu ko wóoluJigéen, xorom a ca gënJigéen yàgg naa xiif te nàmpul yaari weenamJiit, jànkalaaray maamamJikko dana soppiku jaan walbatiku màtt boroom baJikko du ganeyaanJikko kawar la, boo ko watee mu délsiJikko laago laJikko ak boroom : paxJikkook boroom paxJikkook boroom ba ci paxJikkoy pusóo gën jikkoy paaka ci magJinne su bëggee daqaar, ku yéeg daanuBu jinne bëggee daqaar, ku yéeg daanuJolie, mbaléeñ a koy tiiñJolonker dina këf yàpp, di yóbbu, di lekkJom ay tukki, waaye fullaay ñibbisiJombos bu tàng, du lex ba ko jëkke moo koy mujje(, ,)Yomb gu tàng, lex bi ko jëkke du ko mujje.Jommal sa tool moo gën jommal sa nawleJongama benn lal jombu koJongama du ñàkk daaguwaaleJongama du ñàkk laagoJooja fajul jooja, mer mu yàgg laJoori waay bu mu la taxa sànni say sagarJooru waay du ma taxa wocc samay sagar Joori waay, bu mu tax nga sànni say sagarJooy, woy la, boo sonnee noppi ! Jot nga ci ràbbu Awa Géy, bay laaj saajJoxoñ, benn baaraam ; la ca des, tàllal sa loxo laJubb wu la fal, waroo koo bàyyi muy mar diwJuddu bu rafet doõõ sampul kërJuddu bu rafet ndey ak baay, waaye faayda boroomJuddu bu rafet ndey ak baay, faayda boroom Juddu bu rëy, ndey ak baay, faayda boroomJuddu bu rëy ndey ak baay, waaye faayda boroomamJuddu bu rafet : ndey ak doom, faayda : boroom Juddu, ku koy tëgglu sa këriñ dana jeexJulli reer ak reer julli yépp de, reer bi du maccReer julleek, julli reer, yépp a yemJunj doy na boroom xelJur, mu dee, du yaradal ; jur, mu dund te baaxul mooy yaradalJur mu dee taxula yaradal ; jur mu né léõõ, te fajul dara ay yaradalKa jëlu yuux, xam na lu xewKaala ci ndigg lay jóge dem ci bopp, waaye su jëkkee ci bopp, dana wàccaatci ndiggKaala du jëkké ci bopp, ci ndigg lay doore“Kaay ma wax laa” gëna yomb “kaay ma jox la”Kàkkatar du doon fasu kursKàkkatar, garab gu mu yéeg daadi koy muruKàkkatar lu mu yéex yéex, wërsëgam lay dundeKanam du kaso, waaye koo ca tëj mu xam koKàngamloo ma gënal ku ma dàq yóbbuma nduluñKañ la fi soowum ginaar ba, ñuy sunjuñi cuuj ? Kañ la soowum ginaar ba ñuy õalaab i cuuj ? Kañaan du tee béjjén a daanKar-kar ay doon kàdd ; lëppaa-lëpp ay mujje dewndeKar-kar ay mujj doon kàddKar-kar ay indi kàddKeedo yépp duñu buurKëll bu ne am na mberoomKëll bu nekk ak mberu ma koy ubKëllug dax du dem ngëwël dellusiKendal lu neex, xam fooy fanaan a ko dàqKenn bëggul ku la sut ba mu des sa doom ja nga jurKenn ci ñoom warul féete sa moroom gannaawKenn du boole say nen yépp ci genn leketKenn du def sa bopp Maamadu, def ma MaamadiKenn du dog laawu jaanKenn du gàlli deeKenn du jiital kilifa, ba noppi di ko fakktalKenn du ma jam-naaniKenn du ma rey, fukk suul maKenn du namm dëkk boo xamul, waaye dees na dégg nit ba bëgg koo gisKenn du sippée ciw naaru góor di sëf ci mbaam, te géléem taxawKenn du toog ci bànqaas di ko gor Kenn du tudd néew te newuloo “dem-Yàlla.” Kenn du wax lu mu xamulKenn gisul fu ñuy tabaskee xaj te naa dagan naKenn mënula jàppandoo ñaari jaarKu dàqandoo ñaari jaar jenn ja raw la Kenn mënula nappandoo ñaari jaarKenn mënul lekk lu dul wërsëgamKenn mënul sa kanam, mën sa gannaawKenn mënula nuru mbokki jàmbur, ku ne say mbokk ngay nuruKenn rawul sa mbañ ci ñaaw làmmiñKenn warula jombalu waajuramKeppaar keppKeppaarug ngunu jombul séqKer, kenn du ca mbaarKër bukki xasaw na, waaye fa la bukki dëkkKër, ñaari wax a ko mëna tas : “bu fi” ak “maa ko”Kër, ñaari wax a koy tas : “su doon man” ak “su ma doon yow”Kër waay, ku ca dikk ak dagaan, yaa tooñ ; boroom da di kër-këri bay amkoKër-kër mooy maye kërKër-këray yor kërKeroog bésab waccu, ku yëgoon ruy ngay reereKeroog jatuleen fekk na soccet ne ràppKerug caxat, bu ca mbooloo yendoo garab ga mu law a taxKettet buy la jig te buy daanuy tojKéwél bu dul foog du locciKéwél du tëb, doom ja bëttKéwél ga ca géej, dana manu ko jamKéwél gu dul foog du jur sandKéwél bu dul foog, du doon sandKi feebar dëgg moo di ki amul yaakaarKi gëna bëgg mooy datusiKi la ñaagal, moo la ëpp cereKi nekk ci làng a xam fi gal-gal jekkeeKi wax, waxul ; ki jottali moo waxKi yendu ci ayeropoor bi, jigéen a ko jur, ki muy yendul, jigéen a ko jur.Kilifa doj la, soo ko laalee gaañu, su la laalee nga gaañuKilifa doj laKilifaay ki fiy fajKiñaan fanqul muur, Yàllaay mayeAñaan fankul muur Yàlla moo la mayKokkateey lekk mburum guneKolkolaat yëgul ne yamb baax naKóllëre gannaaw lay féeteKolonk ñedd tallal raxasKon, ay di buriy saraxKon, daanu toggoo jiit, waaye xawma kuy féeteek fett gaKon loxo dem ci gémmiñ, te du ànd akub tibKoo ba noor lees koy wutKoo bañ, bul ko may sa doom, boppam la cay jurKoo ci ne “nanu dem ca ngénte la”, mu ne la “dëj baa ëpp u nit”Koo gënul doo ko teeñKoo jiitu ca mëninam mën koKoo jurul doo ko yërëmJurut du yërëmKoo ne “wuyul sa baay” du mer, wànte koo ne “wuyul sa jëkkëri yaay” mumerKoo ne duma la topp fa ngeen jëm dafa sorewulBoo nee nit duma ko topp, booba fa ngeen jëm soriwulKoo teral fu la neex tëralKoo waxul sa bopp, du la xamKoo xaar ca la mu gëna bëgg, dof a la fay fekkKoo xamul, “ee !” nga koy wooyeKoo xeebal soxlaam, yaa ko reyKoo xëy ci waaram ameel na la añKoo yaakaar, Yàlla la yaakaarKóoni du rot ci kanamamKooy topp dangay xam fa muy jëmKooyi bukki du njoowaanug tefKu aj a gëna bañ ku séenu kawKu aj a gëna bañ ku téenKu am jur jaay leenKu am kanam, am gannaawKu am kuddu, du lakkKenn du am kuddu di lakkKu am kuddu du lakk, walla bu lakkee, di cuuneKu am nit ñi, ñàkkoo daraKu ñàkk nit ñi, amoo daraKu am xaritu golo sa ngemb du tagKuy xaritook golo, bu sa ngemb tagee, mu àjjil la koKu amagul ab tool, maneesu koo may ab liggéeyKu amul baay, na sab nopp doon sa baayKu amul bopp, na am ay tankKu amul dara, du xeeb daraKu amul ginaar siiru waru koo sikkKu amul ginaar, siiru man na koo baña sikk.Ku amul i mbokk, amuloo dara, doo daraKu amul i nopp du déggKu amul kilifa, jinne doon sa kilifa ! Ku nanguwul nit yilif la, jinne doon sa kilifaKu amul mbubb sa biir feeñKu amul palto, amul palaas, amul njariñKu amul yaay, nàmp maamKu amul ndey, nàmp maamKu añaane say dono, sa deewin ñaawKu aye, wol sa moomeKu bañ céebo nangum xaarKu bañ ginaar doo wonniy nenamKu bañ ku la ñafale, dangay tooñ koo mënKu bañ ku saw ub lal, dajeek kuy yàq ub lalKu bañ lu baax, lu bon nga bëggKu bañ ñu saaga la, doo saagaanteKu baña dee ci nguur doo faluKu bëgga dee, wéquKu bëgg akara, ñeme kaaniKu bëgg cerey jaboot dinga nax doom jaKu bëgg dara, def daraKu bëgg ku la duma, tooñal ku la mënKu bëgg lem, ñeme yambKu bëgg lem, wara ñeme yambKu bëgg lem, dangay ñeme yambKu bëgg ñeex mu saf, dangay togg yàpp wu duufKu bëgg ting, taalulKu bëgg xaalis, liggéeyKu bëgg yaa baax, dangay maye sa alalKu bëgge taxa xar sab dënn, ñaw ko dina la jaaxalKu bëggul gaana, ba kook wéñamKu bëreey daanKu bërewul itam, ñu bëre daanu ci sa kawKu bey sa bànneex, góob saw naqarKu topp sa bànneex, góob sa naqarKu biddante, xiif .Ku biiñ bëggal tuñam ngaa seeteKu bindoo ni tama, ñu tëgge la ni tamaKu boot bukki, xaj baw laKu dàq xaj ba ca këram, nga bàyyi koKu dàq xaj ba ca seen kër, nga bàyyi koKu dee ca ja ba, yaa tàgge sa boppKu dee cib marse yaa tàgge sa boppKu dee, doo tàgge sa boppKu def lu baax, mbaa nga wax lu baax, am lu baax.Ku def leneen mbaa nga wax leneen am leneenKu dëgg jaan, du la ne wacc koKu dëgg watitu jaan boroom anga fa fekkulKu dëgg watiti jaan, dafa fa fekkul boroomKu dem ba xamatoo foo jëm dangay toppaat say tànk dellu fa ngajógewoonKu dem ba xamatuloo fa nga jëm, nga dellu fa nga jógeSoo dee dem ba xamatoo foo jëm ; dangay dëpp dellu fa ngajógéwoonKu dem mbaar um Macaam Macaam teg lab tànkKu demul àllarbay sëriñ bi dem dibéeri FirawnaKu demul altiney yonent Yàlla muxamed, dem taalaata FirawnaÀllarbay Maróota mbaa dibéeri FirawnaKu demul Gànnaar itam, xam ne guddi lañuy reerDemunu Gànnaar, waaye xam nanu waxtu wi ñuy reerKu denc ci ron lal a gëna bañ ku dëféenu cib ruumKu di bëgga rendi boppam, su ñu ko bëggee rendi warula yuuxKu di bind noppalikuKu di boot dëru, doom la amulKu di dem xare, nga gànnaayu, mba doo ca faj soxlaKu di foo yabu dem fa, sa ngor yàquKu di loo bëgg jaar ca, sa ngor yàquKu di loo xam wax ko, sa ngor yàquKu di naan ngelaw su joxee ci soow jëlKu di waliis, dafa ras i tuñamKu digeek gaana mbëkkante wara õëb fanaanalKu digaaleek gaana xeex dangay kurpañ fanaanalKu dige gaana, rëkkante, na nga õëb, fanaanooKu dikkoon, da nga demati Ku doon laajte Faali, Ngooy a ngiKu doon may sa bopp doo ñàkkKu dugg ci lu ko matul, ba la nga caa génn, lu ko mat sëkk dina la cafekkKu dul sëgg doo for lu réer Ku dul toxu doo xam fu dëkk neexeKu dul tukki doo xam fu dëkk neexeKu tàyyiwula toxu, dinga xam fa dëkk neexeKu ëmb sa sanqal, ëmb sa kersaKu yëy sa sanqal ëmb sa kersaKu Faat Caam létt, nga gis i sët, booba jig na laKu fanaane def wara yendoo dégluKu fecc ba génn ub géew, kenn du la seetaanKu fecc taxa jàll dex ba àggee dinga mbabbsuKu fóon sa ngemb yab laKu fóotal mbëtt, roccil barKu for sa pénc, yenduwaaniKu gedd, sa ndey a toggKu di talantu ci ñam, booba sa yaay a toogKu gedd, sa yaay daa ayeKu gémmiñam ni kerr ak i gëñ warula wonni yàbbitKu gën ci kër, moo gën ca àllKu gën di buur ci àddina, moo gën di jaam ca laaxiraKu gërëmul nit ñi doo gerëm YàllaKu giiroo koon may la, def ca ndab la ngeen bokkKu giiroo may la, dee ngeen bokk ndabKu gis nen ne nen-a ngi, waxatumala-ak nenu baaKu gis sa sàgganu, yab laKu gisatul kenn, di sa magum boppKu guux peterol di wólub taal, loo ca góobe gar koKu iñaanul ne Yàllaak diwKu jaan màtt sam xel dem ci dee,Ba ngay dund ak ba ngay dee,Lépp sam xel dem ci deeKu jaaxaan di saw, balaa kenn a tooy nga lóorKu jaaxaan di colal, ci sa kaw lay dellusiKuy jaaxaan di saw, ci sa kaw lay dellusiKu jaay juróom-ñaari màggat wara xam lu sa maam di jarKu jaay màggat war ngaa xam looy jaaye sa maamBoo jaayee juróom ñaari màgget, boo geestoo yem ci sa maam, xamnjëgamKu jaay juróom-ñaari màggat xam nga li sa maam di jarKu jàngul du tariKu jaqe foo jublu, moy sa yoonu kërKu jëkka jukki, ba caKu jëkka waxtaan du ko mujjKu jekkul du bariy bañKu jél rongoñ, siim cereem, bu ko ñaan ñeexKu jëm ci xur wi, na wax ak ña fa jógeKu ji buuse dangaa amul kembKu jommi jonkanKu jonkan yomb na daaneelSu jonkanee yomb na daaneelKu joxe say gone, joxe say reeKu jur yërëm, ku jënd sakkanalKu kàcc sag ndaw, mbaanig sag magKu la abal i gët fa ko neex ngay xool mbaa mu nangu koKu la may bët, nga xool fu ko neexKu la abal i gët, nga xool fa ko neexKu la abal i tànk, nga dem fa ko neexKu la abal i gët, nga xool fa ko neexKu ñuy diri, doo taamu fu nu lay jaaraleKu la bëgg a lay sonal, waaye ki la baña lay noppalKu la bëggati, bëgg ko ngir ka la bañKu la ëpp i sagar ëpp lay teeñKu la feesloo, yàpploo na laKu la feesloo moo la yàpplooKu la iñaaneb xeesaay, du la may koroojKu lay añaane xeesaay du la takkal koroojKu la jam, doo nàcc ! Ku la jàngal pes nëbb la kuntaabaKu la jëkk ci néeg bi moo lay wax ni ngay toogeKu la jëkka reer, won law reerinKu la jëkka reer won na la reerinKu la jëkka yeewu ne la sàngulKu la jëkka yeewu, ne la sàngal say taat Ku la jox ndékki, jox la añ, su reer ñëwee nga yaakaarKu la mag, ëpp lay sagarKu la mag, ëpp la xel, ëpp la sagarKu la mag ëpp la ay sagarKu la jëkka juddu, ëpp la ay sagarKu la mage fukki fan, wara xam fukk yoo xamulKu la man ci mëq, man la ci siimKu la màtt fàttali la say bëñKu la ne : “mbas maa ngi ñów”, nee ko “ayca”Ku la ne “sangul”, sab taar la bëggKu la ne “sangul”, sab taar a taxKu la ne, nga ne ko, xuloo gaawa ñëwKu la ne, nga ne ko, xuloo ñëw gaawKu la ne : “mayeel sa alal”, sa ngërëm la bëggKu la nekkal ci naaj bi, nga nekkal ko ci kër giKu la sut, nga ne ko njool miKu la sut nee ko njool miKu la taati neen némm day, boo woddoo ëppléKu la tooñ, bul feyyuKu la wàll jàngoro jëkk na la caKu la xeexe dawKu la yéene xiif, saa yoo ko rombee, géexalKu laaxul lekk, doo laax jaayKu laaxul lekk, laaxtil jaay Bala kenn di laax jaay, laax lekkKu lakk mburu, tuddub dëkkKu lakk mburu tuddub dëkk mbaa nga may ci ki nga jéllóolKu lakk mburu, tuddub dëkk, mbaa nga maye caKu lakk sab jëmb, foo làqu të laKu lamb, yaa tey ; daagu : fa ñu la nobe Ku làqu ci ku ñu rus dinga rawSindax, ndaa lañu koy ruseKu lay mbej ngay fayyu su yaggee mu ba laKu lekk ab jëwamKu lekkul yàpp du muucu yaxKu log suukar, doo ko yàbbiKu ma fa dëgg, nee ma : mas sa ! Ku ma fatt, ma toxoñuKu ma ko dëbbin, ma rukkin la koKu ma ko ndóbin ma rókkin la ko ! Ku ma nëbbu, ma réer laKu macc lu saf siicuKu maf jaay mafati jaay njëngu jaam du la réerKu màgg doon mag, di sa magum boppKu màgg gërëm sa ndey, mbaa nga xarab koKu màgg gërëm, mbaa nga xarabKu mana féey du xaru ci ndoxKu mar taxa naan póotit, bu “robine” ubbee nga rusKu mbaanig sag ndaw, kàcc sag magKu mën lu bare te du ca def dara mooy ki yàqKu mën te defoo lu yàqu yaw aKu mëna nodd, jàkkaa ngoogKu mënoona dog sa bopp, su dogee sa baaraam rekk, na nga fab sa baaraam,daw te gërëm YàllaKu mënul, bawoo : lu yàqu yaw aKu mënul, bawul, lu yàqu yow aKu mënul dara, du def daraKu mënula yalwaani, wara mëna nangu saraxKu mënuta xaajal boppam, du mëna jeexal moroomamKu mer noppee muusKu moomul sa alal, sa alal moom laKu muñ, muuñKu naan bay jayax, dangaa yemul cim ndoxKu naar di sa gan booba nga ñàkke sa ganKu naaw ak i sabaar, ni cëppi nuut su nee mana maa yéy deesu ko gëmKu nara weesu sa bés, sag déwén ñaawKu ndóbin rey sa maam, foo séenati lu ñuul, dawKu ndóbin rey sa maam, foo séene lu ñuul wara dawKu ndobin rey sa maam, boo séenée lu ñuul dawKu ndóbin ray sa maam, boo gisee lu ñuul wara dawKu ne dama ne, raw nga say buumBuñ la yeewee, du kenn yow a Ku ne dama ni raw nga say buum, boo waxeeg njaaxum yaa yeew sabopp, kenn yeewu laKu ne, la nga am ngay duggeb géewKu ne mën naa wax ne sama yaay a ma jur, waaye sama baay a ma jur sandey rekk a la mëna firndéelKu ne sa cerey yaay daa wex xorom, ba nga gedd ko, danga fandeKu ne sa xetug ngemb doy na la bandaxndikuKu ne tekk, tekk, ñu won la yoonKu ne yunn ci néeg sa kanam newwi soo duggee deeKu nekk ak sa bàmmeelKu nekk ci xare warula ree ku ñu jamKu nekk ci biirub ndox, warula ree kuy labKu nekk ndax boppam, tey Yàlla ndax ñéppKu nekk sopp na niroomKu nekk war nga fajal sa moroom gàcce ba gar ci sa bakkanKu nelaw fàtte say borKu ngembuwul doo sànguw ñeyKu njëlu di jooy, yaa xam ku deeKu jëlu di jooy, yaa xam ki deeKu njëluy jooy yaa xam la nga fanaaneKu njëriñ jot, nga yàgg faKu nobul waay, jox ko yëfamKu nopp yaay nax doomKu nu ne infiroo nga ne duma dëmm yaa wone sa boppKu nuy feyyikug tëng ci ndàqum ginaar, daa weesu kësKu ñaan ñàkk, boo jëndee amKu ñaan ñàkk, boo jëndee moomKu ñàkk taxa ñaaw, boo amee du la tee ñaawKu ñeme dañu laa déeyKu ñeme yamb, lekk lemKu ñemewul guddi, du rañaanKu ñépp sompal nga duunleKu ñépp tëfli nga tooyKu ñu fey sa bor nga mer, la nga leble rafetulKu ñu fey sa bor nga mer, la nga leblewoon baaxulKu ñu fey sa bor nga mer, la nga leble woon a jagulKu ñu nettali sa jëw nga mer la nga def rafetulKu ñu waccul doo tala njaalooKu ñu yónni jëkkër, nga indiw farKu nuy bëgga ray, nga génne mbuurunke dafa fekk koon nga denc koKu ñuy bëgga ray, nga génne mburunké dafa fekkoon nga denc koKu ñuy dàq ngay daw, di jàppi ween, sa càmmiñ a lay dàqKu ñuy jàppub jaam ngay seetub surgaKu ñuy jiiñ bëtu guddi, ngay soccoo yeeli liirKu ñuy jiiñ ndëmm doo soccoo yeeli liirKu ñuy jiiñ yakktaan ngay õollib tànk, lu ñu la waxal yow aKu ñuy yërëm ngay bindlu téeréb gémmiñKu ñuy yërëm doo bindlu cawli gémmiñKu puudar taxa rafet, boo ñaqee ñaawKu ràcc, jëmale sa kanam, mu dëllKu ràcc jëmëlé ci sa kanam mu dëllKu ragal sawoor, bul ji dugubKu ratt, sifu caKu reere cerey dëj, fanaane jabari dono, boo bindantee, amoo ngorKu reew, amul saans..Ku reew, ñàkk léppKu rey jinne wara fekke awale baKu rey naat dem sa kër baay, ku rey nit dem sa kër ndeyKu rey sa mbaam, yenu sab sëfKu rey say bañ, say bokk jeexKu rey say noon, say bokk jeexKu réy-réylu gaawa rusKu sa bëgge bare, sa ngor néewKu sa bopp toj sa xam-xam jeexKu sa gémmiñ di nàcc, doo wax jàmmKu sa mbañ dee doo ko jooyKu sa mbañ seede, nga ñaawKu sa mbootu jotul, doo roggantiKu woddu jotul, doo boot i gambKuy boot jotul, ngay dolliy gambKu say sër jotul doo boot i gambKu say moroom jaru bëy, boo jarul bëy it njëngu bëy ngaKu sa moroom jaru béy, boo jarulu béy itam, njëgu béy ngaKu sa ndey xëy, dangay gontuKu sa taat di mbee doo jënd béyKu sa tuñu kaw dem, sa fula jeexKu sa weeru baay doy, doo xaaraani bay tala fandeKu sa yaay tuur sam ñeex, nga mëq sa cereKu sàcc lëf, boroomam daf ko fekkulKu sag nàkk jeex, nga aj say koogKu sag nàkk jeex, nga wékk say koogKu sam xel yeddul, nit ñi yedd laKu sam xéy neexul, fasal jom ca ngont la ndegem xéyaat amulKu sañatula bañ, saña nanguKu sañula bañ, saña nanguKu saraxatul gumba, bàyyi kook yalwaanamKu sawar ci liggéey, oomle Ku say tuñ dagg doo mën : “wópplëw !” Ku sëlmuwul, doo sëlëm i kutiKu sët di wéttali maam a fa soreKu sët wéttali maam, moo ca dàqKu sol tubéyu nékk du jaaruKu sol yérey yu jafe, léegi anga sol sagarKu sonn bàyyi, kuy bëgga dee daw, te ku daw ñaawKu sonn, jëriñooKu sonne suuna ba ban suuna, bu la neexee sóonu ca kër gaKu sóobu tooyBu sóoboo dex tooy xépp.Ku xuus, tooyGéej, ku ko xuus, tooy Ku sopp doomam, du ko ñàkk rataxKu soqul, wolul, ba la ngaa laax duggub ruqKu sori taxa ñaaw, fa nga dëkk, rafetoo faKu sumb tooyKu tagg sa bopp, doo juumKu takk màggat taxani, walla sedd bi xaw laa gaañKu takk màggat taxani, mbaa sedd bi xaw koo gaañKu takk màgget taxani, walla sedd bi rey koKu tàqamtikoo xam li mu safKu taxawul faratay boroomam, taxaw yu moroomamKu taxul ndeyi kenn a liggéey, sa ndey du liggéey mukkKu tëb ak ay sabaar, dal ak ay gub, soo ko jëlulee it, yow lañu koy jiiñ.Ku tëb ak i sabaar, daanu ak i gub, su nga leen lekkul, koon it ñu jiiñ laleen.Ku tëb dal cib taal, dese nga weneen tëbinKu tëb dal ca safara, dese na beneen tëbinKu tëb di wax, doo noppee juumKu tëdd ci tëdditu mburu, xam ne mburu góor laKu wuutu mburu, xam ni mburu góor laKu teg diw ci naaj, moo ko reylooKu tëg sa ndënd nit ni wallisiKu tey ab jéllam, kenn du ko tawatKu tey sab jéll, bu ko tawatKu tey xamoon njàlbéen, muj di noflaayKu togg sa cin, yaw lay jëkka xeeñKu tuumaal ñépp, yaa taqKu wacc sa and, and boo dem fekk boroom toog caAnd bu mu dem fekk fa boroomKu wacc sa and, and boo dem fekk ca boroom Ku wacc sab and, and boo dem fekk fa boroomKu wacc sa and, and boo war mu tojKu wàcc yoon, yoon dal ci sa kowKu wannuw yet, yendoo taxawKu wara defar, boo yàqee mu ñaawKu wat pàq ba ñu la xame woon ñu fakk laKu wat pàq ba ñu la xame woon, kenn dootu la xàmmeeKu wax, feeñKu waxul, sa xumbal du feyKu wóolu Yàlla, dinga wérKu wor ku la dul wor, Yàlla wor laKu wuti xànc dinga moytu ratKu xam ki la may, bu ñàkkee dinga muñKu xam-xam dofloo ngalla ña la xamalKu xamoon la ngay mujje nga jëkke ko (ba mu des dee)Ku xamoon fi ngay mujje, nga jëkke faKu xamoon lu ñu lay tontu bala ngaa wax, waaj koKu xamul “buur saay na”, xam “buur dee na”Ku xamul “buur saay na”, dees na ko wax “buur dee na”Ku xamul “suur naa” dangay téye ca loxo baKu xamul “suur naa”, ñu téye sa loxoKu xamul ku la nax, xam ku la dumaKu xamul mbaam, mooy fóon wàq waÑàkka xam mbaam a waral ngay fóon wàqu gannaaw waKu xamul mbaam mooy fóon we waKu xamul, xamul moom la xaj di baweKu xamut fi nga jóge, doo xam fo nga demKu xarfa fuufawul, fuufa xarfa laKu xaste, waxeef nga loo doonKu xaste, yaa ñaawKu xeeb juddoom wàññi darajaamKu xeeb laaxi ndékki bu ko def ci noppamKu xeeb laaxu ndékki defuñu ko ci noppamKu xeeb sa kër baay wàññi nga sa ngorKu xeeb sa muur, wàññi nga sa ngorKu xeebul sa nguur, di buurNit su xeebul nguuram di buurKu xelu xellikuKu xëy tëdd, dinga gontoo dawKu yàgga dox, gindib jantLu yàgg ci njaw di njawKu yàgg ci njaw di njawKu yàgg cib teen, baag fekk la fa(,,,,,,,,,,,)Ku yàgg dox, yàgg gisKu yakk të, da nga xiifulKu yàkkamti sa wërsëg, amiin wa ñaawKu yakke loxo, bàyyi kuddu, doo ko ñaareelKu Yàlla may, mu amKu Yàlla sànni fitt, doo ko mëna feguKu Yàlla sànni fett doo ko mana fàkkKu Yàlla sànni fitt doo ko mana fàkkuFittu Yàlla mëneesu ko moytuKu Yàlla tàccu nga wara feccKu yar sa mbër, yaw lay jëkka daanKu yafal sa mbër yaw lay jëkka daanKu yar sa kuuy, yaw lay jëkka daanBoo yafalee sa am kuuy, yaw lay jëkka daanKu yaru, faluKu yem ci kes doo fey gi naarKu yewwu ren dañu la naxoon daawÑi yewwu ren la ñu naxoon daawKu yëy yaxub bukki, yëy na yaxub yëykatu yaxKu yëy yaxi bukki, yëy nga yaxi yëykatKu yónni say noon di nga leen yàkkamtiKuddoo ñeme gar ba ñu di ko ràcceeb laaxKuddu gu mag ay yëngal dëxinKulli aj, kulli àjjee ko sutKuli aj, la ko àjjee ko sutKuli xame naak JaaloKumbay bañ, Sàmbay rasuKumpa jàpp na ndaw ci jombasu kaaniKumpa jàpp na nit ci jombasu kaaniKumpaa ngi day ni ñayKuppe : tongoo ak awuKur man jaawara mbott mu ñu woletKutt mbëtt, we wu damm xaj na caKuuy dawul ; dafa wuti dooleXar dawul ; dafa wuti dooleMbër dawul ; dafa wuti dooleKuy aaye njéexaat, doo mayeeb callKuy aaye waluwaay, doo maye wóorKuy aaye xobu màngo, doo ca mayeeb doomKuy bëgg i nelaw, boo deewee mu fajuKuy bëgga toxu ak kuy bëgga dee yem, kenn mënula dëkk ak ñoom : loowax mu diw ayKu bëgga dee, ak ku bëgga toxu, kenn mënu leena dëkkalKuy bëre yaay daanuKuy bojjaan du weer kuuramKuy mbojjaan doo weer sa kuurKuy daanoo ca guy, jàppandiku ca mbortaan, dangay yàggal sa jéll, waayeca suuf nga jëmKuy dee, dangay dee fu ñu lay suuleKuy def bunt boo gis ubbi ko daa mës ubbi tisóoliKuy dem fu mu warul dem, lu ko ca fekk moo ko teg boppamKuy dóor a mën kuy saagaKuy dund di xeeñ, boo deewee du mata waxKuy dund di saxar, boo deewee nooy mel ? Kuy dund te kenn xamu la, soo deewee du mata waxKuy gaatngag lakk, dangaa yaakaar ndoxKuy gëmméel téggi sëgKuy gunge boroom biir buy daw, lu la ca waaxusil fekkeeKuy jaaru te liwul, ñaq la fay jëleKuy jaay dee daa lambleKuy jaay ker, bu jant sowee nga làlliKuy jaay ker, bu ngoonee nga lambleKuy jaay sa keppaar, bu tàkkusaan jotee te wàññiwoo sa njëg, ñàkkngaKuy jaay ker balaay ngoon nga wàññi sa njëgKu jaay ker ba takkusaan wara yombalKuy jaay tamaate doo bëre : boo ca dëggee mu tojKuy jaay kamaate doo bëré : boo ca dëggee mu toj.Kuy jàpp jaan faalewul jiitKuy jéem mbànd te mënoo tabax, dangay yàq ban, rekkBàyyileen jéem i mbànd ku mënula tabax doo yàq banTabaxe su jéemantoo mbànd tojle (de nga ko toj)Kuy jeexaati doo mayeeb dërëmKuy jiiy mbote wara séenu culletum bukkiKuy jooy di bëse kenn du la ñaan am ñeexKuy jooy di siime du maye am ñeexKuy jooy du noppilooKuy jooy i yax, doo dem i sëgKuy jooy ku ko watat, dafa amul ku ko bootKuy juutu, sàkkaraa la ko dàq moom mi ko dëkkeKuy kuppeek Yàlla foo làqu të laKuy laax géej, sa sanqal dana yàqu, te sab laax tooyKuy layooji fàtte saw làmmiñKuy naan, di nëbbu, boo jangee, feeñKuy naan di nëbbu, saa yu jangee feeñKu nëbbu di naan, boo màndee feeñNëbbu naan, màndi feeñKuy naan ngelaw boo gisee caakiri du mata waxKuy naaw, sa geen di buubu, fa nga jëm sorewulKuy naaw, say dunq di ruus, fa nga jëm sorewulKuy naaw sab geen di buubu, fa ngay dal du soriKuy ñaaguwaani seen dëkk a beyulKuy ñuy diri, doo taamu fu ñu lay jaaraleKuy raam di la wat su yéege fas toogu laKuy reere mébét bu yaboo falaõi dogKuy reere pann, boo woppee fandeKuy rootaani, seetil boroom goj ak baagKuy rooteek sendal, doo yóbbum ndoxKuy sàkki ron, ku ko abal kàndaama bañu koKuy sàngoo làmmiñ boo noppee rafleKuy sëqaat, ku ko ñaani mbël doo fa naajeKuy summi lu ñu sol, du fa bàyyi lu ñu wékkKuy tëgg ndëndëk sémmiñ doo bari wàlliyaanKuy tëraan ak ku bëgg ku ko wéttali : “ubal bunt bi” du leen booleKuy tëru, kuy teggee ca aayTëru teggee ca aayKuy tisli sag yóor di tuuru war ngaa xam ni doo gudd fanKu ni tisoo sa yuur ne këpp, ku ne la dinga gudd fan, nga weddi koKuy wàlliyàan, sa kër a tëggulKuy wàlliyaan, seen kër dafa fowulKuy weccee, sa alal da laa neexulKuy wékk njoowaan, dangaa yaakaara féexluKuy weranteek sa xel fooy nëbbu dina la tëKu dàqeek sam xel, foo nëbbu të laKuy wëri njooxee xam fa tool yay nangooKuy wokk taatu gaynde day ñeme xëtKuy woor, Yàlla nga ca bëggKuy wuti, demal fa nga yaakaarKuy xalam di ca jaayuKuy xalam di ca jaayu (barke ba yaa ko moom)Kuy xalam di ci jaayu barke ba yaay boroomKuy xànc bafa buteelKuy xasab yoon, amul sérKuy xool la ca ginnaaw sox bu tàkk, doo fitalKuy yiit di të doo woccuKuy yoot du sëqatKuy yuut a neexa jàngal tëfliLa àllaaxira di am jàmm yépp, Kumbaak Sàmba fa demul woonLa boroom géléem bëgg ci digóorug meer, yësal a ko koy mayLa jarag am di yuux, su ko néew amoon jël La jig mbott ca ndox ma, jigu ca janaxLa jig mbott cig dex, jigu ca janaxLa mu saf, ka ko macc a ko xamLa nga dàqekoon kéwél mu jëm ca àll ba, nga dàqe ko béy mu jëm ca kërgaLa ngeen tàyyi toppleen ko, la ngeen sawar bàyyileen koLa tee nag waa dabi nag ya tee ñeex maa neexLa woon, na woon, ña woon, fa woonLa Yàlla xam doy naLa yóbbu tëgg du fa ba uppu yaLaaj ay taxa xamLaalo : sàntamànna jëkkër : waxambaaneLaalo satamanaa ca gën, jabar joo wonniLaax tooy, sànkuLaaxub daaw, bu ñ ko dee nettali cafaay laa taxeLaaxub daaw, bu ñu koy nettali, cifaay laa taxDuñuy fàttaliku laaxu daaw/démb, cifaay ba taxLàbbali fas taxul fas a raw, raw a nga ca kanamLàbbaliw fas taxula raw, raw a nga ca kanamLafañ, boroomi mbaam lay faralLàggeek boroomi mbaam ay farLafañ, boroomi mbaam lay àndalLakk a gëna gaaw togg boo ca bëggul ñeexLakk goo gis la fa gëna diis a fay lakkLàkk ma, mbaa nga léeb ma ! Lamb ñay dégg saaj ba ñooy ëpp ña koy seetaanLàmb aw taat, boroom a ca gënLàmb daj, gis gënu koo wóorLàmb, dajul a gëna nooy diwLàmb, ku ca daanu, rekk na ne : ahan, te yem faLàmbi bukki, béy du ca wàlliBéy du wàlli ci sabarug bukkiLàmbi dóor, feyyoo koy tasLàmbi gaana, tàccu bokku caLàmbu golo, ku jóg, daanu ; golo yaa ko moomLàmbi golo, ku jóg, daanuLàmmiñ du lekk moroom ma, te toggeesu koLàmmiñ wenn mënula lekk moroom ma te ñorulLàmmiñ jigul bant, astemaak nit Làmmiñ, su nee “ñam wi wex na kaani”, muccu caLàmmiñ wu ñaaw, weñ la wuy naaw, dina dal ci ku neLàmmiñu luu a gën làmmiñu fenkatLawbe laa, ku ma wàngarñi fekk maak sama jataLawbee neexa jàngal i pëlKu déggi Lawbe neexa jangali pëlLawoon wonni naLaxas nga jaan, ci sa njaayLay yóbbu nag busëri, moo ko fay yóbbuLàyy-làyy joo gis mujjam cëppLeb yomm-yomm, fey dënit-denitLebal nga jaboot tojal i guddiLebal nga jaboot duuli guddiLebtoo, feytooLéegi, lu lëndëmoon leer, lu soriwoon jégéLeemkat boo gis, day mujj roccig buumam demLëf lu la Yàlla teg kenn mënu ko dindiLëg mën naa daw, waaye àttanul tegLégét, bu wunnee, dana raw fa woonLeket su doon nit, ku ca def ñam, mu yuuxLeketug kese, naxul i béyLeketu neen du naxu béyLekk ci ndab ba noppi xëpp ca suufLekk, jarul damooLekk ñax mu wow, aste lekk ngooñ ak dugub, dina làpploo fasLëkkaayu Yàlla, xalangu du ko dindiLekkal lu la neex, waaye solal lu neex nit ñaLëkkale ay fen taxula am dëggLekkuloo diw, sa gémmiñ niinLekkoo, sa gémmiñ niinLem gi ci taatu mag, gat sa gat sa, du ko lemmiLem neex na, waaye dub dundLem neex na, waaye duw jiwuLëm, lëm na lu gën lëm to lëm waxul la mu lëmLëngoo dafa neex, waaye koo bàyyi mu demal boppamLëngoo dafa neex rekk, waaye koo bàyyi mu dem ak boppamLëngoo neex na waaye ko bàyyi mu wéy a ki mbàggamLépp a ngi ci nit ñiLépp luy melax du caagine wurus laLépp lu am nopp du nenLépp lu ànd ak noflaay ëmb musibaLépp lu ag muñ tàmbali, ag muñ a koy yeggaleLépp lug muñ tàmbali ag muuñ a koy yeggaliLëppaa-lëppay mujjé dewndeLex boo daan raay ak a fóon, boo ca dóoreem pes, ñàkkul lu taxLi “sunuy” neex-neex, “samaa” ko dàqSumaa gën suñu Lu sunu neex-neex, sama dàq koLi béy doon dunde ba sax sikkim mën ca wéy ba deeLu bëy daan dunde ba sax sikkim, man na kaa dunde ba, xëy deeLi boroom géléem bëgg ci dugóor yësal a ko ko mëna mayLi ci taatu ndaa, mbott a ko xam, moom ma fa dëkkLi gëna jafe ci àddina mooy am alal ju ne gàññ, lew dommLi jig mbëtt jigul barLi la dal, dalul galo, mi am ñeenti jabar, ba noppi di raasi ndéemLi la wokk a ma xuriLi ma naqari neexumaLi mbëtt bëgg la bar bëgg, bu dee bar bu baaxLi mbëtt bëgg la bar bëgg, waaye la ca jig mbëtt jigu ca barLa mbëtt bëgg, la bar bëggLi né këtt, né jonn, te kenn du ko tuddLi nga doon soo ko bañee, danga caa yéesKu bañ li nga doon danga caa gëna ñaawLi ngay dàq mu jëm àll, dàq ko mu jëm kërLiccin, li mu yabe ginaar ca ba ñuy gone lawoonLiggéey bu amulug pey, yàgg lay taawloo, caatloo bonLiggéeyal àddina ja mu mel ni dootoo dee, liggéeyal allaaxira ja mu mel nisuba ngay deeLiggéeyu ndey mbind mu nu yaxan la doom jaay juddu maasLiggéeyub ndey; añub doomLii ku koy reere, léegi nga fandeLii Njagaa ma ci sutLiibarub mbokk, moo gën kilób jaamburLiir bu juddook wërsëgamLiir yépp a néew doole, ba mu des liirub jaanLiirub jaan du tuutLijjanti faj na aajo, waaye defarul am réewLi ñu men ci ab ànk maneesu ko ci ab lootLis man cib ànk, maneesu ko cib lootLiy jaay cib ja lépp, manee su koo boole jëndLiy raam, ca ñag ba la jëmLoo barele-barele, boo génnee gis loo moomulLoo barile-barile, ci benn néeg ngay fanaanLoo bees-bees, dugub du ñàkk duggLoo dog mu daanu, gannaaw xaalLoo doonul ndongoom doo doon ub sëriñamLoo nekkul taalibeem doo nekkub sëriñamLoo dul, bu fa, lu la fa, yaa koLoo duuf-duuf bajantu gannaaw xat (waru la) Loo faxas mu rot, dafaa dëkkulLoo jege-jege Maawo, Dee-Njéeme gën la koo jegeLoo ji ngay saxleLoo mel ni kuy xëddé pepp, te fajar giy niitLoo mën-mën biiru waay, mu def ca loo yëgulLoo muus-muus, sab goro gën laa muusLoo ni suma doon buur, booba xelum buur a nga caLoo ragal da lay gaañLoo sopp-sopp doomu jaambur, sa doom a la ko gënalLu nga sopp-sopp doomu jaambur, sa doom gënal la koLoo teel-teela jóg, yoon jiitu laLoo xam-xam pax, janax gën la koo xamLoo xamul ab reggaayam, ab xiifaayam du la sonalLoo xamul reggaay ba, xiifaay ba du la sonalLooy bañ ñu xam ko, bu ko defLooy bañ, yal na la ko Yàlla bañleLooy may say bañ doo ko may say soppeLooy ñut-ñuti na sàcc bu ànd ak narkatLooy tendeefal, ne patt bu fori gëtLooy yóotu, jotoo koLoxo bu duggee ci mooñ am lu ko jam, da koo bett, waaye foogu kowoonLoxo du miin gudd, miin gàttLoxo du tàmm gudd, gàtt te dogeesu koLoxo lu nekk, biir ba muy riisoo ko tax di sonnLoxoy Kajoor dañuy féewalooYoxooy Kajoor day weesalooYoxoy Kajoor, dañuy weesalooLoxoy Kajoor dañuy weesaloo Ay yoxo Kajoor dañuy weesalooLoxool Kajoor-kajoor di weesalooLu àll ay-ay taat fare gannaawLu am ci suuf ñetti fan nëb, ba mu des jiwu ndax yaakaarLu am Yàllaa ! Lu amul, du am u turLu baax amul “seetal ma”Lu baax, du baax ba weesu baaxLu bëñ bu weex mayewul, bu xuur du ko mayeLu beref fett-fett, dal ca àndamLu bon a bonLu boroom ndugóor meer tàqamtikuLu bukki om-a-om, mën naa bëreek béyLu cin xat-xat, xorom ba xaj caLu cuuj tuut-tuut gàddu njëlamLu daay tàkk-tàkk bàyyi fa kuréelLu dagg sute xaaxaam ba di ko sekki ? Lu damm ndigg ay dóoxaluw taatLu defu, waxu, te lu aay di njàmbatLu defu waxuLu defu waxu, lu ay di njàmbatLu defu waxu, lu aay di njàmbatLu defu waxu, lu xew di jàmbatLu ay, di njàmbat Lu diis diigLu dugg ci benn nopp génn ca baleLu dul dëgg du yàggLu dul doy nu mu tollu doyLu dul jàmm, jàmm a ko gënLu dul raaf amul ci àddina siLu dul Yàlla, ag neen laLu ëpp tuuruLu feeñ cib sëy, nuyoo woon na ca ngoro ga, dañu koo fayulLu gane cib séy nuyoo na ci ngoro dañu koo fayulLu gan sonal-sonal, dina ñibbiLu gor di wëyée, Yàlla bu ko saay-saay xamLu gune gu jigéen muus-muus buy matu woo yaay jaGune gu jigéen lu mu muus-muus bu matoo woo yaay jaLu guy réy-réy, gif ay ndeyamLu guy réy-réy, gif a di ndeyamLu jarag bon-a-bon, mana wàkk néewLu jarag bon-a-bon, moo tane néegu neen.Lu jarul dem ndaam di wuti sëriñLu jebbi ci xol, focci ci jëLu meññ ci xol, jebbi ci xar-kanamLu jiin Njaag a, te yaay NjaagLu njiin Njaaga, te yaay NjaagLu jinne màggat-màggat, dese õelaju bu jommal goneLu jinne màggat-màggat, dese regeju bu jommal ndawLu jiwu wa jeexul jógu faTe lu neex du jeex dañ koy dog ba beneen.Lu jiwu wa jeexul, jógu faLu njiwuma jeexul jogewu faLu jongama bëgg, Yàlla nay jàmmLu jooyloo xaleel a gën lu jooyloo magJooyu xaleel a gën yu magJooyi gune moo gën jooyi magLu jot Yàlla def koLu jot, yomb Lu juddoo cim tàgg, bu naawul jaaxal i mbokkamLu juddoo cim tàgg naaw, mbaa mu jaaxal ay bokkamLu juddoo cim tàgg, màgge cim tàgg, soo naawul, jaaxal say bokkLu kenn mën, ñaar a ko ko dàqLu la bett, mën laLu la ci saxaar biirale ba nga nar cee wasin wagoLu la mar mayul, màtt du la ko mayLu la yar ak teggin mayul, leneen du la ko mayLu bëñ bu weex mayewul, bu xuur du ko mayeLu la raay mayul, wokk du la ko mayLu la raay mayul, wokk du la ko mayLu la réer ci juddu feeñ ci jikkoLu réer cib juddu, feeñ ci jikkoLu nëbb ci juddu, feeñ ci jikkoLu la sukk may, na la ko joxañ xañLu la sutul, du la mana may kerLu la sutul manu laa keralLu la tiim weesu na laLu la waay maye kon jën, na la ko jàngale napp moo gënLu la waay wàll ëppale la caLu la Yàlla jox, waruloo ko xeebNit lu ko Yàlla jox waru ko xeeb.Lu la yar ak teggin mayul, leneen du la ko mayLu li doon da na xaq um njekkLu loxo def, loxo man na koo dindiLu ma waxadi-waxadi, bu ma giseeb nen, ne : “nen a ngi”Lu ma xam ci ginaar gu ñor, lu-dul lekk ? Lu mag bëgg te dofu ca, booba ab bëgg-bëggam dafa desLu mag lekk a gën lu lekk magLu mag mos a gën lu mos magLu mana am, gërëm Yàllaak sa ndey.Lu màtt yiy reere ? Lu mbootu émb, moo ci yéesLu metti, ci góor lay dalLu metti, góor lay dalLu metti yàggul, (ci kaw boo ko weesoo.) Lu Naar gis ci mbuusam, ba sànni ko, ku ko for it du am njeriñLu nar barey-barey su dëgg jógee jot koLu õawul du màttLu õaaõul du màttLu ndaw fatu-fatu, bàyyi fa ëtt baLu néeg rafet-rafet, boo nelawee fàtte koLu neex, Buur jël, ba mu des fudduLu neex du doy Lu neex tey, dàq ëllëgLu nekk ci kanam rawul i bëtLu ne ca kanam rawagul ay gëtLi ci kanam rawul i bëtLu nekk fukk ëpp na kennLu nekk mënees na koo toxal, mu mel na mu meloon ba mu des waxLu nga ñàkk-ñàkk xel, xam ne jabaru baay, ndey laLu nga ragal sa taat féete la gannaawLoo ragal-ragal, sa taat féete ca gannaawLu ni këtt, lu ne jonn a koy fajLu ni téll, mu ni damm naLu nit nàmp moom lay yësal a ko koy may Lu ñam baree-bare, mujja jeex, ndegem nëbbu la koLu ñam barey-barey, mujja jeexLu ñor tàbbi ; gàjjan gaay bañLu ñor tàbbi, gajen baay bañLu ñu dëppe sendal, aayewuñu ko weñLu picc bare-bare, du teree ji dugubLu picc dégg, sabeLu picc naan-naan, naantil naanu ñeyLu picc naaw-naaw, dal ci suufLu puso muus-muus, wëñ jaar ca taat waLu puso muus-muus wëñ jaar ca bën-bën baLu reen jan-jan, reen a nga ca suufamLu reen jan-jan, reen a nga ca suufLu rey Maalaw, du fi bàyyi AlfaLu rey mbuum, dee ca, ku weddi laaj gerteLu rey mbuum, dee caLu rayati mbuum, dee caLu sakkantalkat ba denc, sallaxkat ba sànniLu “sama” neex-neex, “sunu” dàq koLu sax y dung naaw gannaaw bànjóoliLu surga sañadi, sañadi sañ ne : “suur naa”Lu suur bajantu ba mu desub xaalLu tànk ñaaw-ñaaw wonees kow yoonLu téere yàgg yàgg ca wuude ba kay ëw, yàgg lu ko raw ci tànki boroomLu tëgg dina tasLu tëgg waxtaan, da koo tasulLu toj bopp ay tuurug yuurLu tóor-tóor jaayoo, na ko gërëme buutLu waay def, boppamLu waay def, mu tees ci boppamLu waay def da koo talLu waay def dee, su dekkee du ca delluLu mag def dee, bu dekkee dana ko bàyyiLu waay di wuyoo da koy niruLu waay giirook yaw, di la may, mu faf ko ba ca ndab la ngeen bokkLu waay góob, gar koLu ca waay góobe, gar.Lu waay jaay fa Yàlla, fekk fa njëgamLu waay jéemul du ko mënLu waay mënul neexulLu waay muñ mu jeexLu waay nangu, teg ko ko dagan naLu nit nangu, teg ko ko dagan naLu waay ñàkk, waayam a ko amulLu waay ràbb, rax ca dënkLu waay rendi, ci say loxo lay nàccLu waay rendi mu nàcc ci loxoomLu waay rendi, ciy loxoom lay nàccLu waay rendi, ca suba, ba ngoon ci yoxoom lay nàccLu waay wax cib nawet, cab toolam la ko giseLu wagajaane maye du and ak njariñLu wànq di dox noor ? Lu wommat lu né fa mu jëm la jëme la mu wommatLu xaj lekk-lekk, bàyyi fa der ga ca baat baLu xaj mënul ci saaku dugub mënalu na koLu xale wax, ca këram la ko déggeLu xel nàcc, xel naan na koLu yaq añ, añ laLu yëkkëti mag waxloo koLu yëngu am na lu ko yëngalLub lawbe rëye kon, na ko mana yatteLuy aas dana nenLuy daw am na fu mu jëmLuy law, ndanaat a ca mënLuy nit ? Luy yëng, la ko yëngal a ko ëpp dooleLuy yoonu lawbe ci géléem te naar ne jonn taxaw ? Luy yoonu sanqal ci nafa ? Maa bañ sebet ndax i weñMaa ci joo gis, ndof a ko lalMaa ci joo gis, ag ndof laMaa la men deesu ko wax, dees koy jëf“Maa mën” : defal ñu gisMaa ngi ci sa simis bi/mbubb mi/ létt bi Maaseek nit, musu laa gën tubay, musu laa gën mbubb, mu xëy doomam agën sa doom, dafa mettiMaatay su jotee kenn duma njékk si gat-sa“Maa tey”, xuru gàcce la, ku rus a cay jaar“Maay taawu boroom kër gi”, tekki dara ci kër gee ko gënMacc buy : ay lorMaccaatum nen, kenn du ca fot te du xotti bóliMaccinu dimb dina tax dimb a wexMaccum daqaar ay õelaju lay àndalMademmba Jóob Yatma Soog sëriñ bi ci ÑomreMag a moom xamam, su ko neexee làl ko toogMag ay duggi NdóobMag bu gëmmee, ne, gisuma jant bi, kenn mënu ci daraMag bu rusee, ne “maa tey”Mag, day faggandikuMag du fecc “Yàlla naa dee”Mag du fecc ci Yàlla naa deeMag du fecc yal naa deeMag du gaaw.Nu ngoog xamal nag ne : mag du gaaw.Mag du xam i naxam di ca duggMag du Yàlla waaye yàgg na ak YàllaMag, jaani ñàngóor la : bu la riisoo, bàyyil la daõar, boo ko riisoo mu bàyyilla daõarMag jiitu, rakk topp caMag, lu dal xelam a koy may yaramMag, lay dalum xelam, moo koy may yaramMag mat naa bàyyi cim réewMag mën na xélu ndaw, waaye bu àkkee saõañMag mën naa rukki nen ba mu mokk te du tojMag su rukkeeb laaloom, mëq ub daõamMag toog na séen lu xale taxaw te séenu koMag dina sóonu di séen lu gone gu taxaw gisulXale séentu fu sori te gisul, mag toog fi mu toog di gis Mag dana tëdd di séen lu sori, gone jóg taxaw te du séen daraMag dina tëdd gis lu gune gu yéeg gisulMag tuuti, gone tusMagu ñey, maaseek moom a ko gënMag uw ñey, maaseek moom a ko gënMàggatum béy du weesu mburngëlMàggatum guddi, ku ko gisul mu gis boppamMagum lëndëm ku ko gisul it, mu gis boppamMagum lëndëm, ku ko dajatul, mu daj boppamMàggatum pël : nañ màngi i yóo, bu nu màngi i yóoMàggetum dàngin, cuqtaan yóbbuwul ub lancamMàggetum golo kenn du ko jàngal õelejuMàggetum golo mu ngaak njaab mu mu jommaleb xajMagum rambaaj, lu mu fekke ca laMagum téeméeri at ak ndawul téeméeri teen su ñu waxtaanee jubooMalaaka mu ne, am na mallarciMalaaka mu ne am na màllarceemMan a man a joo ais du waajaMana wax, féetee ki wax a ko gënMan aréen, pepp mënu maa yey, su dul woon man, ceeb du niinMan de, jab laa : sama taat a ma téyé ! Man firib man fàppMan gan, man sa bopp laMan jiit, man jànkalaarMan suma doonatul baay kenn du ma miraasaaleMan, taxas laa, ku ma lonk nga sëggMana, mana joo dégg, du moomManaar a ngi naar yaa ngiManees na laa takkal jabar, yóbbul la ko ci sa néeg, waaye il ci des, yowrekk a ko mana defMar du ma taxa naan póotitBu la mar taxa naan póotitMar du taxa naan am póotitMatt gay ñoral cin, cib àll lañ koy taxaneMàtt nga sa mpàllanqMàttu melantaanDuma ko fowe,Bu ma màttee,Ma màtt ko,Ndigg la dammMay gu jëkk, may gu dëkk a ko gënMay gu dëkk a gën may gu jëkkMaye bopp rocciw làmmiñMayee lu baax ci kër laa njëkkeeMayu nangu baaxulMbaam, bu la wéqee nga wéqaat ko, tanewoo koSu la mbaam wéqee, nga wéq ko, yéen ñaar a yemMbaam dafa gàtt, waaye ci jur gi laMbaam gàtt na, waaye ci jur gi laMbaam du jur ci kanam nitMbaam ma ñu sang ba mu set wecc anga xalangu ca binit.Mbaam mu, bu wéqee màtt, def na xeexu baayamMbaam mu yeex tey yóbbub sëf, moo gën mu gaaw te yóbbuwul daraMbaam xamul gafakaMbaam xuux yaa neex deret mu ni sañula bañ laMbaam-sëf mu te, “Bàyyi” la santMbaamum jaambur waññ nopp du ma ca fekkMbaax gu ñu soq njànj, mayewul uw nitMbamb reyul weerMbamb reytil weerMbañ gàcceMbar-béef ak mbaraa-béef,Reeni xarañKu ko toggal sab goroBoo tóllantee mu deeMbaxalum xeer, du ka jëkka sóor ay jëkka ñorleMbaxalum xeer, jëkk caa taal taxu caa jëkka ñorleMbaxalum xeer njëkka baxle taxula njëkka ñorleMbaxana du fekke coonob boroomMbaxanay du fekki deewu boroomamMbaxana du fekke ayu boroomamMbaxana moo teg sa bopp jekku ca, bul ko teg ci boppu keneenMbaxana moo natt ci sa bopp, jekku ca, bu ko natt ci sa boppu nawle.Mbëggeel yax bu rëy toju koMbëggeel gu mat sëkk, wéet gu mat sëkk, ngor gu mat sëkk du fa nekkMbejum kanam, boroom a koy fajal boppamPesum gémmiñ, boroom a koy fajal boppamPesum kaabaab boroom a koy fajal boppamMbër a may dékk, mag a may daanMbër ca ka la jàggi ruurMbër danu koy donn waaye nguur danu koy jëndMbër : doole doolee mën dëgg, waaye dëgg ay mujjMbër du lëlu, day màgg daanMbër mu mag moo gis, ci mbappat lees ko jëleMbër mu nëbbu bu yàggee feeñMbëtt ñaaw, saf ñeexMbey bey a koy jeexalMbiijum taat saful suufMbindaan du jaam, (daan sa doole la)Mbojj, boo bëggee xam ni saw jal di tollu, dangay fekke mbees maMbokk : dox ak wax la, suñu ko noppee dox, noppi koo wax, dara desatucaMbon moo di li nekk ci sa xol, nga di ko nëbbMbonaat ñawkat la woonMbooloo mooy dooleMboolooy indi dooleMboteey doon kuuy Mbott yiy tëb nawet yépp, ku leen tàccu, sa tool booyLi mbott di tëb nawet, lépp, ku ko tàccu, sa baxaw booyMbubb mi nga dul sol, bu ko solal sa nawleMburu, su amoon gàllaaj takkal ko boppamMburu su amoon gàllaaj gu muy digle suy dem ci taal ba takk koMbuus deful lu gën peppMbuusum gone munul sol yaxi magMécce, mu ca bënn am njariñMeew mu wayul tuuru naMeex-sedd, reyMel né ba Ngóor jaaye mbaam ma te ne nopp ya duñ ca bokkMel né tuq su bënn te saañ ba réer, (te mu defoon lu neex)Tuq su bënn, saañ ba réerMelax gaaw na, waaye yóbbuwul wërsëgu kàkkatarMelax a gëna gaaw, waaye du yóbbu wërsëgu kàkkatarGaaw taxul yelaana dunde wërsëgu kàkkatarMëna dugg màndiõ amub yóbbal a ko gënMën gan : ci la ko neexMën ko, defoo ko, tëlee ko gënMën na maa lugg tabandoorMëna gàntu nib sonjaanMëna làyyi taxul nga bëgg sa kenn di tooñMënaatoo yàqoon gëti goloMëneesu laa tàgg ba tawtewoo ! Menn picc mënula yàq ndiiraanMenn picc, bu beddiku, yàqul ndiiraanMenn picc mënula yàq am ndajeMenn picc yàqul um ndaje“Mënuma ko”, dëgg la, waaye “mëneesu ko”, leneen lay niruMënuñu am dara tey sonnuñu caMer mu bari ñàkk la, ku am begMer, noonub boroom laMere buur, jege xol baa ko gënMere màndiõ, mëna waaxoo ko gënMere màndiõ, dox bu gaaw a ko gënMerum ginaar lu muy wàññi tusuñe ? Merum ginaar saful tusuñe Merum golo saful boroom toolMerum janax saful muusMerum golo saful boroom toolCongol golo lu mu bugal boroom tool ? Merum janax saful muusMerum muus, wokki sàkket, rekkMetitu xol su nekkoon ci tànk ñu soox koMiin day tax nga yab loo warula yabMiineef laago la, suy ñëw du tàggu boroomMo, ku sa biir xottiku, looy doye dugub ? Momar ay Mëló, Ndiix ay Ndaax, Sàmbaay BàccMoo juddu ciy géléem nàmp ciy mbaamMooy buur, mooy bummiMpeccu sagóor loo ca gaawantu kon a wàlli, na nga yobbu gubMpeccu sagóor lu nga ca gaawantu koon yobbul gubMujjug mbaam i tanMunu malaa wutal dàll war-waraan ngaMuñ a gën, yàgg bàyyiwul daraMuñ a gënMuus, boppam la nekkal GànnaarMuus mu ne moo xam na muy toje boppu janaxamMuus mu nekk ak sa tojinu boppu janaxMuus mu nekk xam na nu muy toje boppu janaxamMuus na ba di wowali garabNa góor aay biir, wànde bu mu aay làmmiñNa ku ne bay wallam ci waar wiNa ku ne beyali baayam ! Na nga bëgg sa waay mel ko, sa waayi moroom a koy melNa nga fexe ba ku Tabaski jox la pooj, foo Tamxarite, jox ko këllu cereNa ñu bàyyi wànneen ba xam nu muy mujjeek i gëtamNa sànqaleñ topp ña diwoo suukarNaa, ku bàyyi xët mu nàcc ! Naaga mën naa juddoo ci wanag, waaye du fa màggeNaaj wi dina saxloo lu nekkNaan du dul faj mar, loo ca mos mu doyNaanu rafetal soow mi nu dugge ko ja baNaar ba fa Gànnaar boppam la fa nekkalNaar bu ndaw, lu mu wax, ca berkelle ba la ko déggeNaar, maam ja maam ja, GànnaarNaaru-góor, bu déggoon i tëggoon malluNaaw doy na, waaye koo jub mu dee amu ciw yoonNag, balaa dee wéquNag, balaa jur ñoqiNag bu suuree wara gërëm sàmmNag, bu xeeboon béjjanam du ko xasanooNag wéq na doom ja, waaye bañu koNag wu màggat du yàq mboobNag wu ñuul, ku ca am soow mu weex wara daw ba fattuNagu naankat, dex a koy tiiñNaka sagal, naka ndeerNàkk sol mbaam taxu koo yenuy goroõNàkk wéy na jiwNàkkug doj koogu teeyloo koy naanNamm reytil weerNamm yàpp du ma taxa lekk war-waraan“Na nu def” joo gis, “na nu wax” a ko jëkk“Ayca nañ ko def” joo gis, “ayca nañ ko wax” a ko jiitu“Ayca nañ ko def” joo gis, “ayca nañ ko waxtaanee” wara jiituNanu dëkk doy nab digeNawet boo dikk di taw i xal, bu ko ñemeNawle, nit rekk ka ko sonnalNaxe, ku ca am mbubb, am ca tubéy, mbaxana të la caKuy nax may mbubb, tubëy ja të laNdaa, feesal mbaa nga toj ! Ndab, bu taqee, doo ca mëna yakkNdab ku ca mënuta sukk sukkin wu jekk, waru caa jéema lekkNdànk-ndànk mooy jàpp golo cib ñaayNdar, xëyul sottiTepp-tepp, a gën yuréetNdar xëyul xëy sottiNdar, xëyul sottiNdawul ñetteelu mag, lamb lay bañ, waaye lamb na ba-noppiNdax àddina, bu tukkee, añ day naaj ? Ndëféenaay yóbbuwul nagi mbëttNdëfeenaay yóbbuwul nagi bëtDëféenu yóbbuwul nag i mbëttNdegam baaraamu dey moo aay, gëntee tëstënNdegam naar bay jaay xorom laa gisul waxantu maak bay jaay laaloNdegam ña ca wolu waa daanu ca teen ba, astamaak ña ca pind baNdegam ña ca waluwaay ba ñoo daanu ca teen ba, rawatina ña ca pindbaNdegam seq a jommi astamaak cuujNdegam tukkee tiis astemaak deeNdëmm ndey, ngaana baayNdey dàllu géléem la amul kuutlaayNdey géléem, baay géléem, bu sëful i ngaax waar i mbokkamNdey-ji-seex, njaaxaanaay lay tëddeNdeyu maye dee na; ndeyu jënde rekk a desNdigg toq moo gën taati neen ! Ndimbal, na ca fekk loxol boroomNdimbal na ca fekk loxol boroom, (ba mu des lol liir mbaa lol néew)Ndóbin, la ko suub, moo ko gëna ñuulNdox du fàtte yoonamNdox du gëlëm mukkNdox du mbokk nde kon du togg jënNdox du toxuNdox, fa mu daan taa ba-tey, ku fa dem fekk fas tepp-teppFu ndox daan taa ku fa dem fekk fa tepp-tepp yaFa ndox daan taa, ku dem fekk fa tepp-teppNdox mi taw ci joor gi ba mu sax ñax, taw na ci jànj bi, te taxu koo saxñaxNdox mi taw ci banaana ba mu saf suukar, moo taw ci kaani ba mu wexkaaniNdox moo fekkewul ba muy taa, bul jiite xuusamNdox moo fekkewul am taam, bu ko xuusNdox moo fekkewul ba muy taa, sangu ca wóorulNdox mu sedd, marul a ko dàqNdoxum kese du foroxNdoxum linjaan tàngul waaye day rey màttNdull jeex, surga yooyNdund du xëccóok ndeeNdung, bu juree ndung, ruusNdur-nduri jab daaneelul ñeyNé xàjj ne Maxujja XàjjGaanag Ndànd ga doon xool piisub perkaalBa m soppalikub mayluusNebbon bi ci dënnu tuabéer, ba tax ko tëbëntu, mungi ci xàbban te mu netekk ak moomNëbbul te ne gisuma kenn, waaye bul wax ne kenn gisu maNéegi baadoolo yépp a niroo ba ca gayet gaNéegu mbon, ku nekk dana ca fanaan, wànte biddantee ca amul njariñNéegu séy dafa xatNéegu sëy xat na.Néegub jargoñ la, du la fegalub sedd, du la fegalu tàngoorNéegub ngor, kenn terewu ko, ku ci duggul ci yow laNeenug neen, du rey bukkiNéew, bu rombeey armeel, robam dootul neexNéew na a gëna na ñu ko bàyyiNéew na moo gën dara.Neex i tànk, bumu la yóbbu ci sàq moo beyul woonNeex i tànk bumu la yóbbu ci sàq moo beyutoonNeex làmmiñ ci njaay, dem fu soree a ko gënNeex làmmiñ ci njaay, neex njég a gënNeex xel taxula mëna nettali sa géntu moroomNeexum xel àggul ci nettali sa géntug moroomLu waay muus muus doo mëna nettali sa géntuk moroomNeexal ku la fasale, neexal ku la daan a ko gënNeexum ngont, xam fooy fanaanee ko gënNég ba jaan dem, nga topp ca watit way dóorXaar ba jaan dem nga topp ca watit way dóorBàyyi nga jaan dóor watit waBàyyi ba jaan wéy, nga topp ca watit wa di dóorBul bàyyi jaan ba mu dem, nga topp ca watit way dóorBul xaar ba jaan wéy ngay dóor ci watit waNekk ci sa donkaasigiNelaw ay rakki deeNelaw tax naa gëm deeGëm naa dee ndax i nelawNen boo xam ne balaa nga tëdd ne ko cateel ko nen a gënNen du bëreek dojNen du wuréek u dojNen du wure ak dojNettali, ci làmmiñu boroom la dàqeNettali du màggat, yal nay lu baaxNettali sa géntug moroom, waane weesuwu koNettali sa njongal baay, “neex na” doy na caNgaaxi tukkal, kenn du ko perngal mboccorNgan gu yàqu, gunge gu sori faju koNgan gu yàqu, gunge defaru koNganug nàkk amul ub nettaliNgaram ngaram baayi ngaramoon na baa muy bëgg ngaramNgasum ñàmbi ku ñu cay yoori goj, daa weesu reen yaNgasum puloox ku ca wuti ay goj booba weesu nga reen yaNgawar ay daanuNgeeroo-ngeer, ngeer a ngi ! Kañ ngay xam ngeer ? Ngelaw la dugal xob ci pax, génnewu ko caNgéntél jasig bu ko mbëtt yëgee bar a ko waxNgësëm wacce wu ma dama ñor tabbiNgooxi mbott du tee gaynde naan cib déegNgor moo di lekk suurul, mu jógNguri wocc na banNguur kenn du ko ñaddNguur, kenn du ko summiku cig ëkkNi ñuy def saa njëkk kenn du ko def saa béjjénNiitu ba lakkleKuy niitu ba lakkleDafa doon niitu, faf lakkleNiru sa baay, niru jamanoo ko gënNit a ngay jëggaani lu ni gàññ ca péeyamNit ak jikkoom, pax rekkNit ay juumNit ay liggéey alal, waaye alal du liggéey nitNit balaa xam li mu yoor mu ñàkk koNit bu ca jom jógee, dara desatu caNit dëgg, du fot ci ndab, fotati ca Ndab, mag du ca fot, fotati caNit dina ànd ak moroomam, te du maasamNit du daraNit fukki mbubb laNit kenn du ko bañNit ki, li muy gëne moroomam, buy sangu, du ko summiLa nit di gëne moroom ma, buy sangu, du ko summiNit koo gis, bu waxee, peese boppamNit koo ne “doo dara”, mu merNit ku baax dey xam lu bari, wax lu néewNit ku bon, jikko mat na moytuNit ku dee te amul doom, raaf naNit ku lu nga denc, mu def ca loxoom, doyula dëkkalNit ku nekk a ngoo xasaw néewNit ku nekk, xasaw na néewNit ku nekk ab tool la, lu ca waay ji, moom la cay góobéNit ku nekk àddina war na bàyyi xel nawleemNit ku nekk, juddoom a ko magNit ku nekk nu la neex nga melNit ku saay-saay a bañ ku ko gëddNit ku wóor te doon gor du bari borNit la mu jëf la du la mu waxNit li ko gëna sori mooy àddina, li ko gëna jege mooy dee, li mu gëna bëggmooy alal, li mu gëna ragal mooy deeNit men naa xeteñ, waaye Yàllaay dàggNit mënul lekk lu gën li mu liggéey ci loxol boppamNit moo gën tibbamNit, nit ay garabamNit, nit ña ! Nit xam na demam, waaye xamul dikkamJaam xam na demam, waaye xamul delluseemNit xam nga fooy yenoo waaye xamoo fooy yenneekooNiti téyé, ku ñu dogal tubéy itam, ngemb laa nga ca wet ga di la xaarNjaay mu xajam lambNjaayum póon ak làqarciNjalbéenug toroxte dey neexNjàng mu ne am na àllarbaNjàng mu ne, ci baa lay tàmbaleeNjariñ : loo fekke ! Njatu, bu juree njatu, seõõNjaw des naw xambinNjeexaataat, foo foreeb doom, delloo fa sab loxoNjekk-njekkal a yàqoon gëti goloNjëlbéen du dara, muj gu rafet rekka mata ñaanNjëlbéen du dara, ag muj rekk a takkuNjiit du ki jiitu, ki nu jiital laNjobba dem, Gànna wat ! Njong li, na yem ci aat yi, te bàyyi baayi aat yiNjonkonaay, sampul kërNjort lu ñaaw dinay faral di wattu boroomNjula du yàgoo cim xelNjulli dafa xasaw néew bu ñorulNjullit moo di naan màndiwul, mu bàyyiNjuumte du ñàkk, yàgg caa bonNjuutaay guddagul, mbate géléem juutooNopp a mag boroomNopp a xereñNopp amul kubéerNopp bu doon jogé ci boroom tukki bu ñëwée boroom yokk mbaawaññiNoppal na baay Diba dee na guddi amul càngaayNoppaliku, noppee ci gënNoppalu, noppee ko gënNoppi sëllu mag bejjenamNox gaynde matula wooye sa baayNu golo xam, na ko boote doomamNu golo xam, boote doomamNu xeex tax ñu tàggoo booba ag bokk dafa doxul seen digganté Nuni neen laNxarit ba laa dëër nu takk ko ciw naajÑa bokk lël, def ñu di ànd ba moosÑa daan ñaane njekk, jeexuñu ; ña daan maye njekka jeexeÑaag bu réy ray na boroom waaye regg la ca jublu woonÑaan gu daje ak amiin laÑaan su nangoo sonal boroomÑaar a di def aye ci àdduna : Njéemé ak MbanikÑaar a di yëf di jàmm ji àddina : ngor ak njullitÑaar di def jàmm ca àdduna : ngor ak njullitÑaar a mën kenn, te ñett du bëre : lii, ku ñu sot nga xam koÑaar a ngi nii ñu xam :Ki xam, te xam ne xam na, Ki xam, te xamul ne xam naÑaar a ngi nii ñu xamul :Ki xamul, te xam ne xamul, Ki xamul, te xamul ne xamulÑaar ñu bokku yoon ay dëggantey tànkÑaar ñu gudd-bakkan duñu mëna fóonanteÑaar xam nañ, ñett a xamulÑaari bët a gën di gis as bennÑaari bët danañu gëna gis as bennÑaari gët du yër butéelÑaari loxo doõõ la, bu ci ne mooy raxas moroom maÑaari yëf duñu mëna àndÑaari yëkk yu mat xajuñu ci menn mbalkaÑaari yëkk xajuñu ci menn mbalkaÑaari kuuy xajuñu ci menn mbalkaÑaari kuuy mënuñu bokk gaalÑaaw a gëna gore rafetÑaaw i gonee gën àbbi koÑaaw jikko, rafet jikkoo ko gënRafet jikko moo gën jikko ju bonÑaaw ngemb, rafet bëreÑaaw, ñàkk-faayda : Yàlla tegu ko kennÑag, bala ngay ruurleÑag boo gis dafa wara gëna ñagas la muy ñag, mbaa du ko mëna ñagÑag bu sore kaw, teewul am picc a ruurÑag, dabas baax na ca lee-léegÑàkk kilifa baayam amul fulla Ñàkk a xam, la mu waral bari naÑàkk a yeewu amul, naajee yeewoo amÑàkk buubu, ñàkk ceen ga, ñàkk xer ba ñu ko yeewoonÑàkk dayul ni amÑàkk kersa na deeg timisÑàkk pexe, pexe laÑamu lël, njulli bi ci la bokkÑamu njulli selbe ba ca la bokkÑaq du feeñ cib tawÑaq jariñu, jëf jëlÑaq, téddKu ñaq, tédd.Ñaq yiy daw ci yaramu doomu Aadama yépp dañoo saf xorom, benn rekk aci saf suukar, mooy biy daw ci sab jëÑàq du jóge ci taat jëm ci loosÑax gu wow dina lakk gu tooy Ñax mu wow dina lakk gu tooy, waaye it mu tooy dina wallu buwowÑax mi ñu dogoon anga saxaatÑebbe ji rax na coccÑeeti yaa seex jigul gambÑeex, bu ñ ca dee bojjantey paaka, am na lu nekk ca biirÑeme lu metti, dëkk fu soriÑeme njatt, ragal xerandiÑeme Yàlla, ragal alkaatiÑetti lonk, benn du ca fàq : lunku jigéen, lunku buurfari, lunku jinneÑett ñu lunku duñu fàq : lunkum jigéen, lunkum buurfari, lunkummalaakaÑettiku ca ba muy tooy, ndax bu wowee kadadaanÑey mënul ci daqaar dara, xanaa gësëm-gësëm bàyyiÑey wu dox njolloor moo lu njiinam sakkuÑey wu nëb xajul cig ron lalÑi ci làng gee dàq a bëre ñi ci géew biÑi la teg ci ker gaa ngi ci naaj wi, ñi la teg ci naaj waa ngi ci ker giÑi mana kott amuñu mbaamKa mëna kott amul mbaamKottkat yi amuñu mbaamÑa waroona bind mu dee jàngu ñuÑi warkoona bind mu dee jànguñuÑiy gàmmu ak ñiy raas déem bokkuñuÑoõali neexul beykat, bu ko defee daa jekkulÑoxar a neexa ñoqaliÑu bokk teen ñooy laxasooy gojÑu ma doon wax baay, juruma leenÑu may la lépp, nga jël lépp, dum xelÑu yemul i lor, duñu mëqandoo sungufMëqandoo sunguf koo yemal i lorÑuluge sëb, sóore sëbôëb mbott, õibbi mbottôóobi, matula jàngal nopp-si-jabootOpp ju metti du taxa deeOpp ju metti bokkul ak deePaaka bay rey nit mbokkam a koy tëggPaaka bi lay rendi, sa waay a koy daas, jox laPaaka bi lay rey, say mbokk a koy daasPaaka laa, kenn du ma ko jëkk ci sama mbarPaaka, kenn du ko jiitu ci mbaramKenn di jiitu jaasi ci mbaramPaaka lu mu yàgg-yàgg ci kuude, li muy yàgg ci luppub boroom a ko raw.Lu paaka yàgg-yàgg ca kuude ga, yàgg ca poojub boroom lu ko rawPàq bi ñu la xame, boo ko watee ñu ba laPàq bi ñu la xame, boo ko watee ñu bàyyi laPas-pas ba Yàlla fas, kenn mënu ko fecciPataas bu ñor, ku mu damm sa bëñ, fekkoon na koy kalaj-kalajiPatt ba mu yàqee la defaratul daraPeccum liir bu neexee, ndey jaa jàpp ca wagg yaPeccum liir bu neexee, ndey jaa téyé ca wagg ya di yëngalPeccum liir, bu neexee, ndeyam a téye ca tank yaSu peccum liir neexee, ndey jaa téye ca wagg yaPem-pem, mooy taseek pelamPëndub tànk a gën pënduw taatTànk yu pënd a gën taat yu pëndPepp a wax, waaye sëb a gajafPepp a wax, waaye, soq a gajafPetax am rab laPetax mu nekk ci taal, nirowul sabin ak ma ca kaw garabPetax nampatale bëtPexe bu naree fande, reere boroomPexe du jeexPicc a moom boppam, garab gu ko neex lay dalPicc a nga ca kow, waaye xel maa nga ca suufPicc a nga ca béntéñe ga, waaye xelam a nga ca dugub jaPicc beyul, bëgga mbooluPicc, la muy wax ci banqaasu garab, du ko wax ci loxol gonePicc mu lakk taat a fi gëna bëgg moroomPicc mu lakk bopp a gëna bëgg moroomPicc mu masula naaw, su naawee firim réewPicc mu mësula naaw, bu wëree am réew, tas koPicc muy naaw di reg, bu dalee matula waxPicc, picc : ndóbin,ramatu da cay naawandoo rekk,waaye, picc, picc : ndóbinPicc xeebul mbeyPicc yi njàmbal rax na ciPiccum soowkat, balu polom a aay ca gémmiñ gaPonkal mu la timis may, fajar a la koy xañPont day dugge, te kenn du ko duggPóotum pël, bu wowee laabPowum jaar ca buntu pax maPowum xaalis du yàggPuju néeg dana xeex ak taw, te boroom néeg yégul koPuju néeg dana xeex ak taw, tey seelu yegulPurux du gërëm ñamu daawPuubi njugub ci boppam la rot.Puukarey àddina ku ko yendoo, torox ngay fanaaneRaagalkati ràmmkat yomb na ràmmRaam gën na sakkam ndoxRaay gaynde, dee fa yomb na Raay gaynde dee fa, ku nekk mën na koRàcc baax na ci laax bu tàngRafet kanam, rafet jikkoo ko gënJikko gëna taarRafet perantal, jarula ñeewe sa moroomum jeeg, bu doom ya màggee,àtteRagal, boo takkee gët ya, xel may gisRagal du jam guyRagal naa ñaar yépp, ba mu des bay jaay xorom ! Ragal, yab Yàlla laRàmm taxul nga di ràmmkatRaxas boppu golo, yàq saabu laRaxasit, am ndox la woon, loxo yaa ca bari, moo tax ñu tuur koRaxasit, ndox la woonRaxasit ndox la woon, yoxo yaa ca bariRëbb, ca coow laRëbb fa ñey wa dee, ku fa yendu añ, ku fa fanaan reerReer ci goloo gën fandeReer tëdd mooy wallu reer doxiReer tëdd mooy wallu reer jogRéeroo amul, ñàkka waxtaan a amMbañ amul, ñàkk waxtaan a am Ñàkka juboo amul, ñàkk waxtaan a amÑàkka déggoo amul, ñàkk waxtaan a amReew làmmiñ gàtt gànnaayReew làmmiñ, te néew xeex.Reewaande ga du jariñ mukkReewalal sa jabar ak sab jaam, te yar sa doomRegaju gumba yàq say gët laRëkk rey na suññeel waaye loxo muñu koRendi bu ñaaw a gën méddRey Naar yomb na, waaye xaar fa dëj baa jafe.Réy biir am lu nga lekk baax na caRéy day sewloo nitRéy i nopp, mëna dégg a ko gënRéy jëf tuuti definRéy nopp bu doon taxa dégg, kon mbaam yat du ko dalRiir mi ci géej, ngelaw lee ko waralRombuw xur, di jaluw tundRoof-roppi du fékke ayu boroomamRootaan jéggi nam ndoxRootum Pël amul négeRoy doxinu waay jéggiwul jàttiRoy du nurook piirRumba tanewul DégënRus sa goro du tee nga tëdd ak sa jabarSa bopp lay wax sa moroom“Sa gémmiñ xasaw na”, sa doomu-ndey a la koy wax“Sa gémmiñ gi xasaw na”, sa mbokk a la koy wax“Sa jëkkër ju bon ji” moo gën “sa far wu baax wi”Sa ndogalu moroom, gént laSa tëbtëbéenug baay, mooy damm sa ndiggSa xaritu noon, sa noon laSaabu du fóot boppamSaatu du wat boppamSaaga ku la man duw fit ñàkk jom laSaajo yàgg naak JaarSaaku bu deful dara du taxawSaaku bu deful, du taxawSaalit nga Saan su baree, dalSaan wuy dem di dellusi, dayu béy doy na caSaan wuy dem di dellusi puubu béy doy na caSaatu du wat boppamSaatu ku ko log yàbbi dammSaatu ku ko log yàbbi dàmpSaay-saay ñemewul ku jub.Saay-saay waxul dëgg, waaye yàq nam xelSaay-saay waxul dëgg, waaye yàq na xolSeytaane waxul dëgg waaye yàq nay xalaatSabaaru dugub du ñàkku rusit Sàcc ak ki ko yebal, ñépp sàcc lañuSàcc ba noppi, ànd ca xeñkat yaSàcc bu dul raw jarula yàq i nelawSàcc bu dul raw mëtula yàq i nelawSàcc bu rawee, doon buurSàcc xam na nu muy def ba sàcc, waaye xamul nu muy def ba rawSàccum ndënd yomb na, waaye na nga xam foo koy tëggeSàcc um ndënd yomb na, waaye foo koy tëgge moo jafeSàcc um nand yomb na waaye foo koy tëggee jafeSàcc ndënd yomb na, waaye foo koy tëgge ? Safara, ndox a koy feySagar du õoor jombasSagaru tubéy a gën taati neenSagoy jigéen mooy wujj wu dee ci ngóobteSakk dall, wacc kolloorSàkk kolloor, wocc folloorSakkantal du la taxa texeSàkket, xer ba koy téyé da cay sës rëkkXer bay tëyéw sàkket da cay sësSàkketu boõ-boõ, xer ba ko téyé di suukar, kenn du ko dénk ab dongoSalaan gaaw naa jooy, waaye ku ko laalul du jooySalaan jooyul wéetSàll laajul tenqoSama bopp a ma la gënal, du bañ naa laKenn duma gënal sama boppSama jaan wàcc naSama loxo jotul sama gannaawSama nijaay a boot njaboot giSama rakk te duma rëkk“Sama waa ja, sama waa ja”, ndam a nga ca, gàccee nga ca“Saa waa ji, saa waa ji”, ndam a nga ca, gàccee nga caSama xef yaa ngiy nobanteSamba bañ bootaay bay ràkkamSàmba baaxati, kon sàntali yóolóorSàmba-say a mënu gan, saa-jëkk a mën saa-naarSàmm a xam li mu waliisSàmm bañ na neex baaraamSàmm bañula xam dafa fekkewulSàmm bu baax moo xam fa ñaxum noor di bareeSàmm sañ naa maye meew, wànte sañula maye aw sëlluSàmmkatu mbott moo xam ba cay sooxSàmmkatu mbott a xam ba cay soox, wànde ba cay soox a xam la koymettiSanqaleñ bu booloo wat weerSanqaleñ yu bari men nañoo watat janax ju deeSant dëkkul fennSàqami nga samab lancSaraxatul gumba doy na koy dumaSaw mënul raxas sobeSawaan, sëppaan, tëraan, ku ko sàlloo, doo baax doo am jom, doo tekkiSawoor bëgg na dugub waaye du beySagóor bëgg na dugub, wandey du beySawoor mënta rey jaan, wante man na kaa reeteet ba ku ka man rey fekk kafaPicc mënul ci jaan dara waaye dina ko reeteet ba ñu gis koSawta sëgg na, waaye du kersaamSaxaar, safaraa ko yabalSaxaar xamul jàmmi réewSaxaarus laax yáqul gëti mage yàgg na koo suurooSaxadi, lekkadi, wéradi, tool bu mu am dugub du ca amSëb ak dugub ca àll ca lañu ànde woon doora daje ci cin li, ba ci ndab ci, nitka fii la ñu fekkSëb, la ko bënn a nga ca biirSëb la, la ko bënn a nga ca biirSëb, li ko mbët a ngi ci biirSëb ñi am naw kojjSébb buy tàkk, deesu ca jiSébb buy tàkk kenn du ci def jiwuSébbu buy saxar deesu ca suulu jiwuSébb du tàkk, ngay jiSébbu bu taa tàkk wet gu ne la nu koy taaleSebetum dërëm amul ndéx-ndéxóorSéddale, ca kuddu yu jëkk yaSeedes mbey dàggaSéentu asamaan jarul buuxaane téSeet seet du tere boroom alal jél alalamSeetaan a dàq cim ndajeSeexoo, féexoo, Yàlla tegu ko kennSëf géléem, sëf jaam a ko gënSëfub géléem, mbaam àttanu koSëgu bu doon tee tooy taatu garab du sax ñaxSëlamlée ngi tàq ci loxoSëll soo lokki, mu fekki ndeyamSenuss lam du kandangSëpp-jaleñ du dindi xuuxaanSëpp sayu xat bët sébbiSëpp-jaleñ du la fasale ak say teeñSëqat du tàggook baatSëriñ ba niwoon mën naa «nodd» tisbaar jot naSëriñ du sàcc, dafa randal, ba ñu fàtte, mu jëlSéyi, seeti lu tane sa kër baay laSi gitax lanuy jàpp ba amu yatSiis, ji rafetu ndugg a ko gënSiiw, du jàmmi boroomSikket amul bàjjenSikkét ba ca Jàjj ak jagal ba ca Njaañ,Réex, ma né jédd fii ba ca kolobaanSikkim buy wuyuji reer, te du yóbbu reer, booba rus naSikkim la, geestoo ko yóbbaaleFu sikkim jëm, séen ko fa yóbbuSindax, ndaa lañu koy ruseSingili aram bàkka, dégg bañ gis nanguSiti aayul, topp maa aaySob na, benn sëb ci cinSoccooy jiituy reeSoo bëgg loo lekk nawet na nga di sakkantal ci noorSoo dee jéem õampat jalam mbool nga amulSoo deetee dox ba ëkk fël la, danga koy gorSoo demee dëkk, fekk ñépp di fecce benn tànk, defal na ñoomSoo éggul fekki golo gi, golo gi wàcc fekksi laSoo jiwul, doo góobSoo xamoon li lay yoot, nga bàyyi li ngay yoot te dawKu xamoon li lay yoot, nga bàyyi li ngay yoot te dawKu xamoon li lay dàq, nga bàyyi li ngay dàqSoow, lu ñuul bokku caSoow, la cay ñuul bokku caSoow um pël kum taxa tuur sam soow loonku ngaSopp buur aayul, wànte buur sopp laa ko gënSopp buur aayul, wànte buur bu la sopp a ko gënSopp, daganalSoppee gën taati neenSoppi du weesSoppiw doxin jàllulum tanSoq a gajaf, waaye pepp a ngi ci yéerSoq a sàkkan, waaye pepp a waxSori kaw a tax jaxaay di saw bukkiSori kaw moo tax jaxaay di puup bukkiSori kaw a tax jaxaay di xarab bukkiSu jaxaay sawee bukki, sore kaw a taxSori Sañaxóor taxul ron doon ngeerSori Sañaxóor taxul ron a doon geerRon, sori Sañaxóor du ko taxa yem ak geerRon, sori Sañaxóor du ko tee di ronSorim réew bu m la taxa fen“Sotti ceek def ci”, dara du ci moy ndab ilSoxla ku ca dul faj dara, léegi dootoo ko yëgSoxmaat day yab ndox ma mu dëkkalSoxor soxor benn laSu àndub ñaar yàggee, kenn a muñ Su bët sébbee, mbott yendoo ngoox; su daay tàkkee, bàqaar yendoonaawSu biddéew doon mburu, bare ñu fanaan bitiSu buntu néeg doon gobar kenn du génnSu buntu néeg amoon i gobar kenn du génn“Su doon man”, dee yàq mboolooSu dul kon baaraamu ndey, loxo di kudduSu dul koon baaraam loxo di kudduSu eer naawee, mbott du fandeSu faayda doon jaay, dina lambSu gan õàbboo, dëkk a ko ca bàyyiSu janax dee sóoru muus, ñag baa fa jegeBu janax dee õéléju muus, pax maa fa jógeFu janax yabe muus, pax a jegeFu janax yabe wundu, kan a fa jégeFu janax yabe muus, pax a fa jegeSu kaw neexoon golo du wàcc suufSu kumpa deñee, yebeel duggSu la nag dee dàq nga tëddSu la sa baay mayee ñax la, su la sa yaay mayee ñax la, waaye loo liggéeyyaa ko moomSu lëf defulee dëgg, bul ko waatSu liggéey mettee, setal mpey maSu loxo yàggee ci pax jàmm la fa fekkSu ma xëccoo suuf, doore fa ma nekkSu may dee, ci àll, gayndee may rey ! Kuy dee ci àll na la gaynde rey“Suma yëgoon” a nga naley dem ! Su mbaam duufee, neex i tanSu mbàttu ndaa jëkkoon ca sàq, jeextilSu mbaxana doon naan yuur, kenn du ko solSu mbaxana doon naan yuur, koo gis mu xeeruSu mbote bootoo ci gaynde tey ree, ñàkk ku ko yedd a taxSu Mbul bañee, Làmbaay nanguSu buur bañee lambaay nanguSu nag duggee saxaar ruuram jeex na fa mu jógeSu nga amee fas, war koSu nga duggee ci néeg yuux, génn yuux, doo xam ñaata laat a ca nekk.Su nga fekkee ñu di xuloo, su nga ca faree, waxete dëgg gaSu nga njëloo, lay laal laSu nit gisee asamaan di dëng, mu jajjanti koSu nopp doon ràcc laax, ñu woo mbaam-sëf“Sunu”, soo dàqee mu dawSu ñu la dóoree ca bérab, beneen yoon doo fa demSu ñu la ittee ci bérab, beneen yoon doo fa demSu ñu la séddee ci gaalu xaj itam, nanga fexe ba bu ca lekkMën nañu la yekkal ci gaalu xaj, waaye bu ca lekkSu ñu la yakkalee ci gaalu xaj, fexeel ba bu ca lekkKu la sédd ci gaalu xaj, bu mu fekk nga cay lekk Su ñu nee : “na xob yépp yëngu”, paftan taxul ñuy waxSu picc geddee ab déeg, dafa ñal ag suuxPicc su bañeeb déeg, ñal naw suuxPicc su bañee dex, suux la ñalSu sàngoo dër, na wottu jége safaraSu sippu õàbboo gëntee paatSu tan gore woon, bu ñuy gubal mbaam, mu ëpp caw sayTan dafa gàtt xel nde kon bunuy gubal mbaam mu ëpp caw sayBu tan gore woon, bu nuy gubali mbaam kenn du ko ca jiituSu xam doon jiitu, réccu du amSu yàpp yépp meloon ni res, paaka du ca am yoonSu yàpp yépp meloon na res, sémmiñ du ca am yoonSug ngone doon dëkk, maam yaa ngi raamSukk du tee yóbbu say wóomSuma i bët dañoo rembatSumbal loo mëna fóot ! Sunuy sikkim lakkandoo nañuSurga yakkal moroom maSurga yàkkal moroomanSuuf, bu sutantee, dañu koo jalSuuf bu sutantee, dees koo jalSuuf moo di buuri lalSuuf, suuf, suuf rekkSuul ker du ko teree soorSuul ker du ko teree feeñSuuna nangu na suus na waaye nanguwul sust naSuusalab kaani, la ko tay mëqu koSuusalub kaani siim mu saf naaka siim mu safSuuxlu mbër, làng ak moom a ko gën, muy bëre di daan ngay reeTaal bu Yàlla taal, sànni cag matt a gën fey koTaal bi Yàlla taal, sànni ci matt moo gën di ko jéem feyTaal bu Yàlla taal, sànni cag matt a gëna jéem koo feyTaar tigi ci jikko lay neTaaru, tabee ko gënTaarub kanam taarub xol a ko gënTaataan fa daan taaTaawub baay, baay la fu baay nekkulTabaski du bés bu nekkTàbbi ca teen matula jéemantu ; soo weesoo dëgmal bi léegi nga demTàgg, lu ca jóge naaw, mbaa doo boroomTàgge boo gis, am na jàppal diwTaluma ndajem ndetteelu xott laa woddooTama ñaari boorTàmm, laago laTan fiiru jant fenkTànk, bu jàddee yoon, dég jam koTànk bu toogul dëgg dayTànk bu toogul dëgg daraTànk bu toogul rébbi lu bonTànk ci suuf, jaan ci suuf, fu ñu jaar dajeTànk du tàmm gudd, gàttTànk na barngalu maaboTànnkatu dàll boo gis, ci ñoxetu lay mujjTarxiis bu dammee baatub mbonaat boroom géléem war naa jaari ca joorgaTarxiis su dammee loosu mbonaat, ku yor géléem, war ngaa yësalFu mbott tarxiise ba damm, bu fa géléem jaaree wara def ndànkFu mbott tarxiise ba damm, géléem war na fa teggiTawub daaw ba mooy bu ren biTàyyeel tayul daraTeb ceppuTëddal, mëtula digal néewTëddal doyul digal néewTeddul màggat di rejuTéeñ baa ngoog, yen ba ñëwagulTéere, digle cangaay, te du sanguTéf-téflu taxula naawTeg sa takkandeer ci ndox taxul nga tooyTëggal ndànk deru lëg nga fooreTepp-tepp ay yóbbu cim xuusTepp-tepp ay indim xuusTepp-teppal mooy indi xuusTeraanga du tuutTeraanga mën naa gor guy te fekk du dooleemTeraanga neexal na YàllaTeraangay góor a ngi ci ténqu loxol jigéenTëraay sosul kërTëradi àggul njaniiwTere, tere, mu të, bàyyil mu gisTey yaw ëllëg sa moroomTey yoggoorlu, ëllëg neex deretTib bay ub làmb, kenn du ko sàqamee cib géewLanc buy ub làmb, kenn du ko sàqamee cib géewTib bu rëy rey na boroom, te dund la ca (boroom) bëggoonTilim dina dem fu saabu mënula demTill a la gëna xam Xaali MajëmbTinki mbaam, ña ko tënkoonTojali doom du xeeñ yaay jaTombe mooy indi aay gaafTombee waral aay gaafToõ-toõ, la nga teggee ca der ba, rekkToõ-toõi naat, saa yu wëreem réew, dunq yaa taxToõ-toõu naat bu wëree am réew, dunq yaa taxTontu du foroxTont du foroxTooba bu dee menn, nga toog fa, gàddu saw yet, fa la ko cullet maybàyyiTooba, saxal mbaa ma sulli ! Toog ci naaj, ba ker fekk la faToog di jàmbat te defoo dara du maye daraToogaay, ndaa rekk la jigTool bu fi ñay ruuj, gëléem su koy ji, seet lay mana weyToolu golo du meññToolu golo du ñor.Tooñ du gàllajTóor-tóori garab gi yépp duñu def ay doomToppandoo, sag maasToppe ku mu tere doon kilifa boo toppewul woon itam doo doon kilifaToxal dëkk a gëna yomb toxal jikkoTubaab ba ca géej xajam ak wundamTubaab Jaxate : dàll saõ kawas ! Tubay i paate kepp ci bolleTubéy su amul géño, nu la neex takke koTuddub dëkk du ko taxa lakkTugg du and ak toggluTukkal séenati nay Naar,Xel ma dellu na Gànnaar,Léegi jàmmi boroom jeexTukki yokkul wërsëg, ña ko lekk a ko fa nekkulTunguni du teew, ñu di ko nataalTuñum géléem lang na, waaye rotulTuurule barca, for barca jafe naTuut ca teew, njëgubambeyTuut gi baay, naqari yaayTuuti aayul, tuuti pexee aayTuuti bet a gën toppal sa ndijoorUpp baax na ci laax bu tàngWaa jaa ngi, li sàcc di bañWaajur du moroom“Waaw” du booy i lexWaay a rigay weer gejj, te xamul kuy weriWaayoo ku mat waay, te mu waayoo laWaayu kilifa, kilifa laWacc sa wow, nekk ci wowu jàmburWàcc, daanoo ci gëna gaawWaccal xal wu, nexeley magati koWàccal, ma fay la sa ngooñ“Wacc ma, ma wasin” talula njaalooWaggi rammatu du wékk tamaWallu teen, ca pind ba rekk ngay yemWann per a gën, diñéWànnent ku mu bàyyi say bët nga bàyyiy bëtamWànnent ku mu bàyyi say get nga wara bàyyi yosamWaññ boo gis ci benn lay dooreWaññi ca benn lay doore.Waññi bu nekk ci benn lay tàmbaleeWaññ boo gis ci benn lay tàmbaleeWaññ yemul ci bennWàññil sa gàllaaj, ñu jam laWar fasu gattax ba am fasu weñDawal fasu gattax ba am fasu weñWar loo, di jëwu nagWarugar, wenn waru ca, moroom ma tànkuWat a gën wefWat gaal, ak yëgooWatiis matula naw, la ko wat a mata nawWax, ab xottiku la, kenn ku ne, yaa xam noo koy ñaweWax daaneelul bëstulWax ju bari, wax ju néew te wér a ko gënWax ju jëkk, fasu par la, tontu la, naaru-góorWax : par la ; tontu : naaru-góorWax ju neex sarax laWax ju ñaaw dëkkul fa mu jëm, fa mu jóge la dëkkWax ju ñaaw dëkkul fa mu jëm, fa mu jóge la cosaanooWax ma sa ànd ma wax la sa jikkoWon ma sa xarit, ma wax la sa jikkoWax ma sa goro, ma wax la kuy sa doom“Waxoon naa koo” gën “xamoon naa ko”Magum waxoon naa ko moo gën magum xamoon naa koDuma magum xamoon naa ko, wànte magum waxoon naa koWax sa josWax sa wax, waxu jàambur du waxWax, soxu fetal la, su rëccee, dabu ko weesWax, su guddee, ñaar a ko guddalWax, toõ-toõ la, kenn ku ne am nga ca wàllWax, toõ-toõ la, ku ko fekke am nga ca wàllWax yomb na, wànte def yombulWax-waxee du def-defeeWaxi dof, taaw baay gën caat maWaxi mag “waaw” la santWaxi mag dana guddee àll, waaye du ca fanaanWaxi mag day guddee, waaye du fanaan àllBaatu mag dafa guddee ca àll, waaye du ca fanaanWaxi mag doyula weddiWaxi mag, weddi, gisWaxi ndee bu taxawee, ndund yaa taxBu waxi ndee saxee ndund yaaWaxin la déggin la laajWaxkat dina wax ba làmb taatam, ni bii du sama bosWaxtaan amul ub ñagWaxtaan day neex boroom kërWaxtaan, ñam la, ku ko teewe ca ngaWaxtaan, wax dëgg ca laWaxtaan woo gis diggante baay ak doom dafa war mel na taggtooWaxu jëgg doyul ndërëklaayWeddi, boo gisee, gëmWeddil, soo gisee gëmalWeddi, gis bokku caWéet bàmmeel doy na caWéet du tee gayndee xeexWéet duma tee goreWeexu taat taxul ndongooy jàngWeexali tubëy taxul ndongo dugg daaraWeexi óom taxul ndongay jàngWëllooy féeté gémmiñug gayndeWenn fepp du kandaõ ci gënnWenn feppu dugub du jar sëlluWenn lay pàq laWenn taat, mënula war géléem, war mbaamWenn yattay sàmm gétt, waaye nit ña ku nekk ak sa yattWeñ nga, fu tooy nga dalWeñ, fu tooy mu dalWéq dono la ci mbaamWër gënn taxul dog a mokkWëraleel, say cékkWerante xuuxaan, tekki tubéyWërsëg dina jóge ci njoñWërsëg, soo dawee mu daaguWërsëgu jaambur ku cay tukki war koo gërëmWërsëgu jàmbur réerul boroomWërsëgu jë, fomp du ko dindiWësin mbaa dem toolWewu gar dëgg na wu janaabWéxu géléem du moy dem, moy dikkWokkal ma, wokkal ma, taxul wokk a neexWokkal ma, wokkal ma du tax moo wokkal la foo la neexKu nga ne wokkal ma, du la wokkal fu la neexWokkatu bu dajeek geestu Wakke, bu dajeek ub geestuWol di mëq du jikko, jamono laWommat ginaar, gàddu koo ko gënWoññ bëñu gaynde, day fekk mu deeWoote Yàllaa gën bu nitWoppi mag ; féppay mettiWor sa õaamaan moo gën a wor sa léttkatWow mënula weesu koõõWoy wu am yékkati wara am daaneelWoya-mbéntee : guy gu sëqul laalo ! Woyu biir jafe na awuWoyu biir jafe na déggWóyu, bàndeey baayamWuré wa dem na këõõ, waxi mag dem na ndañ-taaliWuré dem na këõ waxi mag dem na ndëñtaaliWurus rusula dellu ngalamWurusu mandiõ, teela xéy du ko maye, yaay ju liggéey-a koy mayeWutinu xasin aminu ñeewinWuude du ëwal boppamWuude, nu mu la gise, la lay ëwaleWuy dana jurub xataxBuy dina jur xitaxXaalis, seexluwul.Xaaraan fa nag wa deeXaaraani tawte ca, dem tool tawte caa ko gënXaaral sa wàll ci na(g) wiXaaral yekk bi sedd ëpp na ci waaju xiifXaayaan balaa neex nga déggi séeréerXaayaan si ñi deeg seereerXaayaan ca ña dégg seereerXaayaan, ku dégg i séeréerXaj baw na, golo yendoo jaabXaj bi dina raastu ci wetu waañXaj biy mbaw, du màtt, waaye dàq nab ragalXaj buy baw du màttXaj bu génn amul boroomXaj bu sësul du bawXaj bu toõal biddéew fanaan bitiXaj bu xeex amul boroomXaj sax, ku koy xont, saa su la séenee wiccax geenXaj yaakaar na njël lu dul njëlul baayamXaju cokkeer ak séenam, ku ca fàtte gësi, omXalam demoon na bay neex, buum ya dogXalam demoon na bay neex, buum ga dogXalam demoon na bay neex, buum ya dogandooXale bu reew, toolam du ñorXale bu tàmmul tumuranke du xam àddinaXale du sant : laa ! Xale xamul Yàlla waaye xam na yarXaleel amul boppXaleel poto-poto la, noo ko raaxe rekk lay wéyeXalele bañ na loo mu tàmmXàll yoon yomb na, jaar ca xàll waa jafeXalu ndéef gëmm na, waaye feyulXalu ndéef gëmm na, ne feyulXam denc, ba soxla jëli koXam lépp, wax lépp, baaxulXam nga sa wàll ci tànkub na(g) wiXam nit, xam jikkoom a ko gënXam sa waay, xam jikkoom a ko gënXam sa bopp a gën nég ba ñu la koy xamalXam sa bopp a gën, nég ba nu la koy waxXam sa bopp a gen ñu xamal la koXam sa bopp, moo gën ku la ko waxXam sa bopp ca teel moo gën nég bañ la koy waxXam wax, yab na xam noppiXam-xam ; “xawma” bokku caXam xam na, xamul xamulXam-xam ñeent a koy kulóor : di ko bind, di ko jàngale, di ko waxtaane,mbaa di ko jëfeXam-xam sorewul, dafa làquXam Yàlla ca la nga weesuXamal lu ñu la waxulXamal tëraayu mag te bul xam i nelawamXamoo lu ma sama yaay bootewoon ! “Xamul” aay na wànte “laajtewul” a ka yéesXamul aay na, tey laajtewul a ko rawXamuloo fóonante, mbate bakkan daggee“Xamuma” ku mu yóbbu pénc ma, danga ko wàndelXanaa bu ginaar saxeey gëñXanaa, xorom weccikootul barca ? Xàndoor, bu dammee ci waar, wàcc naXarit benn la, bañ ñett ak ñenent.Xarit dina gën doomu-ndeyXaritu jaawaandu, boo ko amee bu ko ñàkk, waaye boo ko amul bu kowutiXarkatub matt ay ñaan woggXarum waay, gayndeg waayGayndeg waay, xarum waayXasu kaf, bañ na sikkas boroomXawala wax, ma xawa xamXay doy na garab, gudd na, rëy na, te wex na ba né xàttXay du gëna wex xayXëbël yar bu njëkk ba day dalXédd, dug bëggXeeb, ñàkk a cay bàjjoXeeb ñàkk a cay buurXeeb sa takkum, mu takk saw sayXeeb sa takkoon, mu yeew saw sayXeeb xal, mu lakk sa dàggaXeeb nga xal mu lakk sa dàggaXeex, ku ko fekke, boo àttewul, dangaa sotXeex neexul, dàq a neexXeexa jàmmaan na ëllëg, tey ñàkk-sutura tax ko di téyeXel ak boroom bokkuñu jëmantéelXel ay yeggale léppXel, bu doon jaay, lambBu xel doon jaay, lambXel du doyXel du namm fu mu xamulXel du njaalooXel koomum boroom laXel mëneesu ko tëyeXel mi nga gase teen bi, la ci keneen di naaneXel mi nga gase teen bi la ci sa moroom di duyeXéllëre, ku ca dëkk, réy i gët, mbaa nga mëna xooleXélu ndaw, mag àttanu koXëq-nooy, yëgul xetamXew xewwi aayul, ñàkka xew a aayXew xewwi aayul, ñàkka xew a bonXippi taxula gisXobu xël rémb na gémmiñug tefXobu xël ëpp na gémmiñug tefXodd wor na jasig ba mu ñaleeg suuxXoddiku bala ngay lakkleXoddilu, ca ba nga lakkleegulXol day giseXol du màgget, te jikko du toxuXol du wóom ba ñu koy bësXol, lu fa jëkk të faXol xam na li xel di xalaatXolub doxandéem, soo ko xaree fekk ca ñibbiXool, bàyyi, gannaaw loola nga wokk sa poojXool nit fa toggkat di xool ginaarXoole, bu ca xef àndee du mettiXooromas kiy wax mooy ñi lay dégluXootu xaal bu yendoo naj kotomXuloo ab sën la, lu waay jot xëpp sa moroomXunqu nóor xamul xetamXuq-nooy yëgul xetam, nde kon du daaguXutumba gi ci yomb, gi ci nit a ko rawXuus mu soreey indi ngiróXuy-xuy a gën kamacY góor yépp ametil jabar, y jigéen yépp ametil jëkkërYa neex àndul, sump saa nga Mbaakol, dex gaa nga YàjjinYa yi di maye alal, dara saxu ca kawar : tank, ak tëstën, ak làmmiñYaa bari pexe, ni masoõYaa fi sësay taxa donn/faluYaa gàttum xel, ni sàccub yoor-yoorYaa ko mujje mu réerYaa ma newoon,ma ne la,te neeteetoo ma, gis naa ku ma ne,te yaa tee ma ne ko,soo ma newul,su ma neetee,danaa ko neYaa õàyyi sa tubay, sol ci jaanYaa ne woon, man ngaa faj dof, gasali nuy reenYaa ñàng, ni kaaniYaa tulli, yaa sabaruYaa tëgg, yaa tulliYaa di sabaru, yaa di tulliYaa yées, yaa yéccét, yaa takk sa ngoro gàdduYaak kam ak Bawal bay xëccoo suuf ? Yaakar a tax nit di dem MAKKAYaay moom day juug, yére yi bu mu jot solYaay sarwet, doo daanuYaayu jàmbaar amul doomYàgg ay wone légétub taatYàgg bawul daraYàgg bàyyiwul daraYàgg ci yoon wi moo gën yàqule ci yoon wiYàgg du saabu, waaye dana fóotYàgg, lu mu dugg, ñaawal koYàggay dindi tuumaYakk, ba ca dàq da lay fekk diñe, te amuw ganYakk ba la fekk fande moo gën ci yakk yiYakk du romb ganYàkkamti ak gaawantu, bu ñu jurée doom, réccu am caw yoon.Yàkkamteek gaawtu bu ñu juree doom, réccu am caw yoonYàkkamteek gaawantu, bu ñu juree doom, réccu am ca turandooYàkkamti ku mu tax war suñeel, loo am su lay tey lay yem, te du tax sayyoon gaawYàkkamti, muj ga : yàqatiYàkkamti yàquleYàkkamti, yàqatiYàkkamti, yegg a ko gënYakktaan bokkul ak yakk coowYàlla amul palanteer bu mu naan la tollu ma foofu ma jox laYàlla bindul ku mu dul rey waaye am na ñu mu dul toroxalYàlla bu mbootu di mennYàlla buy séddale, ñatt, ñatti nit, dey jox ñaar kenn, jox benn kenn, ne ka cades topp leen lu rot nga forYàlla deesu ko jàngal ab nawetYàlla matula jàngalum nawetYàlla dekkal, yomb na koYàlla du la jox njëgu saaku ceeb, jox la doole joo ko yenooYàlla du reyal nit y bañam Yàlla du teg nit lu mu àttanulYàlla, gémmiñ gu mu xotti sànni ca ab tibGémmiñ gu Yàlla sàkk sànni ci peppYàlla ku mu yakkal, jiñ lay xaarkatYàlla mayewul, day ableYàlla na piccum jàmm naaw ba ñu koy wax booba njéeréer a taxYàlla nee na “duma sànk mukk yoolu kuy rafetal” Yàlla, njuuy laYàlla rëbb na képp kuy yee fitnaYàlla rekk moo moom baaxYàlla su doon def sago bañee, def sago soppeeYàllaa ngeek ndawal lu dul kóobaYàllaay rootal maxYàllaay rotal ug max“Yàlla, Yàlla”, bey sa tool(,,,,,,,,,,,,)Yan bi diis, ku ci sàkkal boroom yanu mu war laa gërëmYàpp, bu ñoree, du jar àbb paakaYàpp du jeexal yàppYàpp neex na yëy, waaye yaxit neex naa seeñuYàppu xaj bu seddee soofYàq a gëna yomb defarYàqkatub marse bu jeexlee toogYar sa doom taxul nga bañ koYar xaj a gën yar nitYaram wenn la : woo ca dóor mu mettiYar ca kër Yaru maam du yarYax bu réy gobar toju koYax bu réy, gobar mënu koo tojYebu ca, namm ca, ku la ca yónni, nga gaawa demYebu ca nangu ca, ku la ca yónni nga gaaw ca demYebu ca, namm ca, ku la ca bëmëx nga jélNamm ca, yabu ca, ku la ca bëmëx nga jëlYedd, yërëm a ko gënYéeg bu weesooy xob jéll a cay toppYéeg du weesu xobYéeg boo bëggee weesu xob ya ci suuf nga jëmYeenay joxe, Yàllaay feyYéene néeg la, boroom a cay fanaanYéene wanaasu la, boroom a koy wannaatYëf sa yëf, yëfi jaambur du yëfYëfi jaambur du yëfYëf yi bëréb, bukkeek mbaam laYëf yi kasaray lem gu mbaam naan laYëg ay jiitu yëgleYëgata, gan gu geddub reer ! Yëkk, kenn du ko fóonalYemal ci kuddu ñu roof la ci gayetYemal ci mbàttu, ñu roof la ci gayet Yen bi la Yàlla yenul, bala nga sonn, yow mi ko yenu, ñi lay seetaan ñooyjëkka sonnYëngu-yëngu bu ne, yëngug ki ko yëngal la“Yenni ma ! Yenni ma !” diisul, nde kon da koy mbasYenukati xëddéen, dañuy yëgoo bala ñoo jógYenukati xëddéen, dañuy waxtaan bala ñoo jógYenukati xëddéen, dañuy waxtaan bala ñoo yenuYenuy xëddéen, ak yégóoYenukatu xëddéen dañuy yëgooYëréet kësëõ, toq-toq yàgg fi rekkYërmande day wàññi dooleYéwén : ci sa alalYóbbante àq laYóbbante gal-gal sa mbër taxul mu daanYóbbante, kuy tukkee ca gënYòbbante bu ca xuloo amee, dafa jarYóbbanteb gal-gal ubul làmbYóbbante gal-gal, ubul làmbYóbbanteeb gal-gal ubul làmbYóbbu mbir mi fa mbaxane nekke bennYokkule, sakkanlee ko gënYomb day tax nga ñàkkal faayda lu am faaydaYomb fey na naajo, ba wes koYónni golo, mu yónni geen baYónni ma, bu yàggul yàqYoon amul kerYoon yemul ci wennYoonu jàmm du wiirYoonu jàmm soriwulYoonu ndaw du gaawYóoxul ma yóoxul sa bopp a ko gëna wóorYuuqul ma, yuuqul ma, kaay yóoxul sa boppYor jikkoy géléem baaxul buy for ci gi garab di xool ca geeYuqamtiku, baaraamub déy, waaye ndaagum tëstënYuqamtiku yokk nab taxawaay, waaye yàgg caa jafeYuqamtiku yokk na taxawaay waaye ku sonn dellu fa nga nekkoonYuqamtiku yokk nab taxawaay, waaye ku sonn, dellu ca sawmaninYuqamtiku dina yokk taxawaay, waaye boo sonnee delluYuqamtikum mbaam du ko taxa tollu ci ñayYuqéelu mbaam, du ko taxa day ni géléemMa yee fi gaa ñiy bañ a diglu'y wolofal bañ xam ni yàlla buur bi mooy ki man a fal.  Ngir wolafal mooy wolli tool i xol yi Di yokk gëm yi faf di wubbi xel yi  Buur yàlla moo bindoon araab bind wolof Tàggale làmmiñ ya ta yàlla moo ko def  Moo sàkk ñay làkk di làkki soose ak tukkloor ya ak pël ya ak majoosi  Pël yaa nga naa mbiimi wolof naa da ma ne Te Yàlla xam na seen i wax fuñ man a ne    Pël yaa nga naa mojji  wolof naa baax na Te Ku ci wax buur Yàlla xam ni wax na  Yàlla du buur buy gàntu mbaa muy gënale loo fa amul ci yaw la yaw miy yàllale  Ñu njëkk ña ak ñu mujj ñii la yamale Ku ko jëfal mu fay la moom du tappale  Wasaabixuunas-saabixuuna  moo ko wax waaye du tee ñi mujj a ñëw daf leen di jox  Wolof ni njëkk a fecc  tëxta mujje Ab géew Ku mujj a fecc pël naa mójji    Waxi wolof ak waxi yaaraam ñoo yam Dégg na làkk ak wolof ak yaaram  Ci jamonoy noohin la wax ya tàggaloo waaye jullit seen yéene dootul  tàggaloo  Loo yéene mbaa nga laaj ko Yàlla fay la ko Àddina ak laaxira dellu fay la ko  Soo ko gëmul seetal Ku ndox suuf màtt Soo ko luggul day faatu faf ni fàtt  Te lugg ay jat la du baati yaaram Du ay wolof duy làkk Yàlla moo ko xam    Te terewul loo jàng jàng it alxuraan Soo ko jatul doo wàcce jaani saamaan   Saalaali waalaali te naa ko too kee Waa ju ko ñaane yàlla xam na kookee  Te loolu Rekk a man a wàcceb njàngóor Moo tax nga xam ne Yàlla rekk mooy buur  Buur Yàlla loo ko ñaan mu may la loo la Lu dul nga mel ni Mustafaa fa Yàlla    Jagleel ko Léon Werth.Maa ngi jéggalu xale yi li ma jagleel téere bi mag, waaye am naa lay wu wér: nit kooku moo gën ci sama xarit yi. Am naa weneen lay it: mën na nànd lépp rawatina téerey xale. Amaat naa ñetteelu lay: nit kookoo ngi dëkk Faraas, fi mu xiife, mare fi. Soxla na ku ko dëfal. Su fekkee ne lay yooyu yépp doyul, maa ngi jagleel téere bi xale ba woon démb, mag mi tey. Mag moo gis xale la woon (waaye ñu bari dañu koy fàtte). Maa ngi jubbanti kon samag jagleel:Jagleel ko Léon Werth, xale ba woon.Ba ma amee juróom-benni at, mës naa gis nataal bu rafet ci ab téere ci mbiru àll bu naat bu tuddoon Nettali yu dëggu. Nataal baa ngi doon wone yeew muy wonn mala. Sotti bu nataal baa ngi nii.Ñu ngi doon wax ci téere bi ne: “Yeew yi danuy wonn ay mala te duñu leen sàqami. Ginnaaw bi duñu mën a yëngu te dañuy nelaw juróom-benni weer di reesalaale.”Loolu tax na ba may xalaat lu bari ci nettali yiy xew ci àll bi. Ma daldi jël kareyoŋ tàmbalee rëdd sama nataal bu njëkk. Sama nataal bi njëkk, nii la meloon:Ma won sama liggéey mag ñi, daldi leen laaj ndax nataal bi tiitalu leen.Ñu tontu ma: “Lu waral mbaxana di tiitale?”Du woon nataal buy tegtal mbaxana waaye yeew muy reesal ñay. Ma daldi nataal biiru yeew mi ngir mag ñi gindiku. Mag ñi ñoom fokk nga faramfàcceel leen lépp. Sama ñaareelu nataal, nii la meloon:Mag ñi digal ma, ma bàyyi nataal biir ak biti yeew yi te jublu ci xam-xamu jéeri ji, taarix, waññ ak naxu. Noonu laa bàyyee jàngum nataal bi ma tolloo ci juróom-benni at. Li ma lajjoon sama nataal bu njëkk ak ñaareel ba moo tax ba ma xàddi. Mag ñi duñu nànd dara ñoom doŋŋ te dafa sonnle ci xale di leen faramfàcceel mbir yi saa su nekk…Kon ma war a tànn beneen liggéey, ma daldi jàng dawal ropplaan. Daanaka wër naa àdduna sépp ak ropplaan. Dëgg la, xam-xamu jéeri ji amal na ma njariñ. Ci gis-gis bu njëkk rekk, mën naa ràññe réewum Siin ak Arisona. Lu am njariñ la lool su fekkee danga réer guddi.Noonu laa baree ay xame ak nit ñu ñàkk caaxaan ci sama dund gi. Dëkk naa lu bari ak ay mag. Séetlu naa leen bu baax te taxul ma soppi sama xalaat.Su ma ci daje waan ak kenn ku ma yaakaar ne yewwu na, dama koy won sama nataal bu njëkk bi ma dencoon ba tey. Dama bëggoon a xam ndax ku muus la dëgg-dëgg. Waaye saa su nekk li mu may tontu mooy: “Mbaxana la.” Naka noonu, duma wax ak moom lu jëm ci yeew, àll bu naat mbaa biddéew. Dama doon waxe ak moom fi xelam tollu. Dama doon wax ak moom ci mariyaas, golf, politig ak karawaat. Noonu mag moomu dafa daan bég ci xame ak ku nite…Noonu laa dunde man kepp, daanaka amuma woon kenn ku ma waxal, ba ni ma paan dikkale ci màndiŋu Sahara juróom-benni at ci ginnaaw. Dafa am lu yàqu woon ci sama motoor. Ndegam ànduma woon ak kenn, du mekanise, du àndandoo, maa ngi doon waaj ngir jéem a defar lu jafe man kepp. Dama mel ni ku nekkoon ci diggante dund ak dee ndax tuuti ndox laa yoroon ci diiru juróom-ñetti fan.Guddi gu njëkk gi ci suuf laa fanaan, lu tolloo ak junniy kilomeetar sama diggante ak dëkk yi. Maa gënoon a wéet ku nekk ci looco ci digg géej-mbàmbulaan. Noonu mënees na jëli sama mbetteel bi ma baat bu keemaane yeewe ci fajar gi. Mu ne:Doo ma baal… nga nataalal ma am xar!Ãa!Nga nataalal ma am xar…Ma tëb ni ku dënnu tiital, toxoñ bu baax samay gët, xool bu baax, daldi gis as ngóor, ku yéeme, mu may xool, xool yu metti. Li mooy nataal bi gën ci yi ma def ci moom ginnaaw bi. Waaye sama nataal a gën a ñaaw royukaay bi. Du ci sama coobare. Mag ñee ma taxoon a xàddi ci sama njàngum nataal ba ma amee juróom-benni at, jànguma woon lu dul nataal biir ak biti yeew yi.Maa ngi doon xool ki ma feeñu ak njàqare. Buleen fàtte ne sama diggante ak dëkk yi tollu woon na ci junniy kilomeetar. Sama ngóor si nuruwu ma ku réer, ku sonn lool, ku xiif lool, ku mar lool, ku tiit lool. Nuruwul dara ak xale bu réer ci digg màndiŋ, lu tolloo ak junniy kilomeetar digganteem ak dëkk yi. Bi ma sama kàddu dellusee, ma ne ko:Waa… looy def fii?Mu daldi may waxaat ndànk mel ni mbir mu am maanaa:Doo ma baal… nga nataalal ma am xar!Bu fekkee kéemaan gi dafa jéggi dayo, duñu mën a bañ. Sori dëkk yi lu tolloo ak junniy kilomeetar ba noppi repp terewul ma génne kayit ak xalima ci sama jiba ak lu mu ñàkk yenu maanaa lépp. Waaye ma daldi fàttaliku ne jàngoon naa xam-xamu jéeri ji, taarix, waññ ak naxu, ma ne ngóor si (ak tuuti naqari deret) mënuma nataal. Mu tontu ma ne:Amul solo. Nataalal ma am xar.Ndegam, mësuma nataal am xar, ma daldi koy defaral benn ci ñaari nataal yi ma mën doŋŋ. Biy wone bitim yeew. Am naa mbetteel lool bi ma ngóor si ne:Déedéet! Bëgguma nataalu ñay ci biir yeew. Am yeew dafa raglu te aw ñay dafa rey lool. Sama kër dafa xat lool. Am xar laa soxla. Li mooy nataal bi gën ci yi ma def ci moom ginnaaw bi.Nataalal ma am xar.Ma daldi rëdd. Mu xool bu baax daldi ne:Déet! Mii moom dafa wopp lool. De fa-raatal meneen.Ma rëdd:Sama ngóor si muuñ, muuñ gu ànd ak muñ:Gis nga… du am xar, am kuuy la ndax dafa am ay béjjén…Ma daldi jubbanti sama nataal:Waaye mu daldi koy bañ ni yu njëkk ya:Mii dafa màggat lool. Xar muy dund lu yàgg laa bëgg.Ndegam dama yàkkamti ndax dama wa-roon a tàmbalee tas sama motoor, ma daldi rëddantu nataal bii:Ma daldi ne:Lii, kees gi la. Xar mi nga bëgg a ngi ci biir.Waaye ma am mbétteel lool bi ma gise kanamu àttekat bu ndaw bi ficciku:Waaw kay nii laa ko bëgge woon! Yaakaaroo ne xar mi dina soxla ñax mu bari?Lu tax?Ndax sama kër dafa xat lool…Dina war a doy ndax as xar laa la jox.Mu sëgg ci nataal bi:Taxu ko tuuti de… Xoolal! Nelaw na sax…Noonu laa xame ak ndoomu buur si.Toog naa lu yàgg soog a xam fan la jóge. Ndoomu buur si may laaj lu bari, dafa mel ni moom dégluwul samay laaj. Ay kàddu yu mu sànni noonu rekk ñoo ma xamal lépp. Noonu bi mu séenee sama ropplaan (duma nataal sama ropplaan; nataal bu jafe lay doon ci man) la ma laaj ne:Këf kee lu mu?Du ak këf. Dafay naaw. Ropplaan la. Sama ropplaan la.Bég naa ci xamal ko ne damay naaw. Mu daldi xaacu ne:Nga ne! Danga daanoo kon ci asamaan si!Ma ne ko, boole ci wàcce sama bopp:Waaw.Ahãa! Loolu doy na waar…Ndoomu buur si daldi ree, ree ju tàng sama xol lool. Bëgg naa ñu faydaal samay jafe-jafe. Mu daldi ci dolli:Kon yaw tamit ci asamaan si nga bàyyikoo! Ban palanet nga jóge?Xalaat daldi may dikkal ci teewaayam ni mu keemaanee ma laaj ko ci saa si:Kon beneen palanet nga jóge?Waaye tontuwuma. Dafa yëngal bop pam ndànk di xoolaale sama ropplaan:Dëgg la ne ak lii mënoo jóge fu sori…Mu daldi tàbbi ci gént gu xóot. Ginnaaw bi mu génne ci jibaam samam xar, daldi tàmbalee seetaan ak mbégte moomeelam gu am solo gi.Ngeen gis li mu ma déy ci “yeneen palanet yi”, ni mu ma jaaxale. Ba tax na ma ciy jéem a xam lu bari:Fan nga jóge sama ngóor si? Fan la “sa kër”? Fan nga jëme sama xar mi?Mu tontu ma ginnaaw ba mu xalaatee lu yàgg ne:Li am solo mooy, kees gi nga ma jox, dina ci mën a fanaan, mu nekk këram.Waawaaw. Soo yaroo, dinaa la jox tamit buum goo ko yewwe bëccëg gi, ak ab gétt.Waaye xalaat bi dafa mel ni lu nàqari ndoomu buur si:Takk ko? Bii xalaat bu ñaaw!Waaye soo ko takkul, dafay dem fu nekk te mën na réer.Sama ngóor si reeyaat:Fan nga bëgg mu dem fa?Fu nekk. Ci kanamam…Ndoomu buur si xamal ma dëgg-dëgg ne:Amul solo, ndax sama kër dafa xat lool.Ak tuuti xol bu nàqari mu daldi ci dolli ne:Ci kanam, mëneesula sori…Ndoomu buur si ci asteroyidd B Noonu laa xame ñaareelu mbir mu am solo: palanet ba mu cosaanoo tuuti la ëppe ag kër!Loolu mënuma jaaxal lool. Xam naa bu baax ne su weesoo palanet yu mag yu mel ni Àdduna si, Sipiteer, Mars, Weniis, yi ñu jox ay tur, am na yeneen yu bari, yu ndaw baa nga xam ne mëneesu leen séen bu baax ak teleskob. Bu ku xam-xamam màcc ci biddéew feeñalee benn ci ñoom, dafa koy tudde ab lim. Maanaam “asteroyidd ”.Am naa ay firnde yu wóor ne palanet bi ndoomu buur si jóge mooy asteroyidd B . Asteroyidd boobu, benn yoon rekk la ko ku xam-xamam màcc ci biddéew, ku cosaanoo Tirki, gise ak teleskob ca atum .Noonu la defe waxtaan wu réy ci li mu feeñal ca ndajem ñi seen xam-xam màcc ci biddéew ci àdduna. Waaye kenn gëmu ko woon ndax colinam. Mag ñi ñoom noonu lañu mel.Ndokk ba asteroyidd B  amee aw tur ndax njiitul Tirki lu bon dafa digtal waa réewam ñuy soloo ni tubaab yi, mbaa mu réy leen. Ki xam-xamam màcc ci biddéew defaat waxtaan wa ca atum , ak colin gu jekk. Bii yoon, ñépp bokk ak moom xalaat.Su ma leen nettalee mbir yooyu ci asteroyidd B  ak di leen wax limam, mag ñee tax. Mag ñi dañu bëgg ay lim. Boo leen di wax xarit bu bees, duñu la laaj mukk lu am solo. Duñu la laaj mukk: “Nan la baatam mel? Yan po la taamu? Ndax dafay dajale ay lëppaa-lëpp?” Waaye dañu lay laaj: “Ñaata at la am? Ñaata mag ak rakk la am? Ñaata kilo la am? Ñaata la baayam di fayyiku?” Ginnaaw bi rekk lay foog ne xam na ko. Soo ne mag ñi: “Gis naa kër gu rafet ak móol yu xonq, ak ay fulóor ci palanteer yi, ak ay pitax ci xadd bi…”, duñu mën a jeneer kër googu. Fokk nga wax leen: “Gis naa kër guy jar ñaar-fukki junni.” Ñu daldi xaacu ne: “Aka rafet!”Noonu soo leen nee: “Liy firndeel ne ndoomu buur si amoon na fi, moo di dafa rafetoon, dafa daan ree te dafa bëggoon am xar. Boo bëggee am xar mooy nekk nga”, dañuy yëngal seen bopp, jàpp ne dangay gone rekk! Waaye soo leen nee: “Palanet ba mu jóge woon mooy asteroyidd B ”, dinañu la gëm te duñu la sonnal ak ay laaj. Noonu lañu mel. Waaye doo leen ko jàppe. Gone yi dañu war a muñal mag ñi.Waaye ñun ñi xam àdduna, sunu yoon nekkul ci lim yi! Bëggoon naa tàmbalee nettali bii ni ay léeb. Bëggoon naa ne:“Amoon na fi ndoomu buur su dëkkoon palanet boo xam ne tuuti la ko ëppe, te mu soxla woon ab xarit…” Ñi xam àdduna, looloo doon gën a yenu maana.Ndax bëgguma ñuy jàngantu sama téere bi. Damay am lu ma naqàri su may nettali li may fàttaliku. Ba ma sama ngóor sa dëddoo ak xaram ma tollu na ci juróom-benni at. Bañ koo fàttee tax ma di ko misaal fii. Fàtte sab xarit lu tiis la. Du ñépp a am ab xarit. Mënoon naa mel ni mag ñi nga xam ne ay lim rekk a leen ñor. Looloo tax itam ba ma jënd boyetu kulóor ak ay kareyoŋ. Fi ma tollu nii, metti na lool tàmbaliwaat di nataal, su fekkee ne musoo jéem leneen lu dul nataal biti ak biiru yeew, bi ma amee juróom-benni at. Dëgg la, dinaa jéem a defar ay portale yu gën a nuru ak li may nataal. Waaye wóoruma ne dina ko mën. Su bii baaxee, beneen bi du baax. Dinaay juum tuuti tamit ci dayo bi. Yenn saa yi ndoomu buur si dafay réy lool, yeneen yi mu tuuti lool. Dinaay am xel ñaar tamit ci melo yére yi. May jéemantu sama kéemtalaayu kàttan. Mujj gi, dinaa juum ci mbir yi ëpp solo. Waaye loolu, dingeen ma ko baal. Sama ngóor si daawul faramfàcce dara mukk. Xay-na dafa foogoon ne ñoo yem. Waaye man, mënuma gis ay xar ci biir kees. Xay-na dama mel ni mag ñi. Mën na am dama màggat.Bés bu nekk, daan naa jàng dara ci palanetam bi, demam gi ak tukkeem bi. Ndànk-ndànk la ma xibaar yi di dikke te sax du ci bàyyi xel. Noonu laa xame ci ñetteelu fan bi, musibam guy yi.Bii yoon tamit xar mee tax ma xam ko ndax ndoomu buur si dafa laaj ne kuy sikki-sàkka:Xanaa du xar yi garab yu ndaw lañuy lekk?Waaw, dëgg la kay.Ahãa! Bég naa ci!Xamuma woon lu tax xar yi di lekk garab yu ndaw yi am solo. Waaye ndoomu buur si yokk ci ne:Kon dañuy lekk tamit guy yi?Ma xamal ko ne guy yi duñu ay garab yu ndaw, waaye garab yu mag lañu, yu tollu ni jàngu yi, te su yóbbaale woon sax géttu ñay, duñu mën a buddi genn guy.Misaalum géttu ñay yi dafa reeloo ndoomu buur si:Fokk ñu tegle leen…Waaye mu seetlu ak xel mu rafet ne:Guy yi laata ñuy màgg, lu ndaw lañuy doon.Dëgg la! Waaye lu tax nga bëgg sa xar yi di lekk guy yu ndaw yi?Mu tontu ma ne: “Yaw tamit!”, mel ni lu ne fàŋŋ la. Te laajoon na ma xalaat ci lu xóot soog a nànd mbir mi.Palanetu ndoomu buur si dafa am ñax mu baax ak mu baaxul ni ko yeneen palanet yi ame. Naka noonu jiwu wu baax mooy joxe ñax mu baax, te jiwu wu baaxul mooy joxe ñax mu baaxul. Waaye mëneesula gis jiwu wi. Dañuy nelaw ci biir suuf si ba mu neex leen rekk, wenn ci ñoom yewwu; noonu mu fuddatu. Car su rafet te ñàkk loraange daldi jebbi, ànd ak kersa, wuti asamaan. Su fekkee carub radi la walla bu roos, mënees na koo bàyyi mu jebbi nu mu ko neexe. Waaye su fekkee gàncax gu baaxul la, dees koy buddi ci saa si, bu ñu ko xàmmee. Te amoon na jiwu wu lëjle ca palanetu ndoomu buur si… moo doon gif yi. Dañu bari woon ca palanet ba. Te ag guy, soo bàyyee ba mu déj, kenn dootu ko mën a déjjati. Dafay xatal palanet bépp. Reenam dañuy bënn palanet bi. Te su fekkee palanet bi dafa tuuti lool, guy yi bari lool, dañu koy tojate.Ndoomu buur si dafa ma waxoon ne: “Mbir mi dañu koo war a tàmm. Bu ñu sangoo suba gi ba noppi, dañu war a sang palanet bi bu baax. Dañu war a faral di buddi guy yi, bu ñu leen ràññee ak garabu roos yi ñu nurool lool, bu ñu dee ndaw. Liggéey bu soof la, waaye yomb lool.”Benn bés, mu digal ma ma góor-góorlu ba defar nataal bu baax te rafet, ngir suñu goney palanet mën di ko fàttaliku bu baax. Ne woon na ma: “Bés bu ñu tukkee, dina leen amal njariñ. Yenn saa yi, daq li nga war a def ba beneen yoon, du wàññi dara. Waaye su fekkee guy yi la, musiba lay jur. Xamoon naa nit ku tàyyeel ku dëkkoon ci ab palanet; dafa sàggane woon ñetti garab yu ndaw…”Ci ndigalu ndoomu buur si laa daldi nataal palanet booba. Musuma bëgg a doon kuy yeete. Waaye musibam guy yi xameesu ko bu baax, te musiba yi mën a dal ki réer ci ab asteroyidd kenn xamul nu mu tollu, ba tax na bi yoon mënuma bañ a wax. Ba tax na, ma ne: “Gone yi! Moytuleen guy yi!” Sonn naa lool ci nataal bii ngir dànkaafu sama xarit yi ci musiba mi leen di yoot bu yàgg ba tey, te xamuñu ko, ba ci man mii. Waaye jàngale mi ma ci jublu woon jar na ko. Xam naa yeen a ngi naan: Lu tax téere bi amul yeneen nataal yu gën a yànj nataalu guy yi? Tontu li jafewul: Jéem naa waaye antuwul. Bi ma doon nataal guy yi, mbir mi dafa jampoon.Ahãa! ndoomu buur si, noonu xam naa ndànk-ndànk sa dund gu tiis gi. Neexaayu jant buy so rekk a doon sa wéttal bu yàgg ba tey. Loolu lu bees la ci man, maa ngi ko xam ñeenteelu fan bi ci suba, bi nga ma ne:Jant buy so neex na ma lool. Nañu dem seetaan sowu jant bi…Waaye fokk ñu xaar…Xaar lan?Xaar ba jant biy so.Danga am mbetteel bu njëkk, ginnaaw bi nga ree sa bopp. Daldi ne ma:Dama mel ni ku nekk sama kër!Dëgg la. Bu diggu-bëccëg jotee Amerig, ñépp xam na ne jant so na ca Faraas. Su ñu mënoon a dem Faraas ci saa si, dinañu mën a fekke sowu jant bi. Waaye Faraas dafa sori lool. Wànte ci sa palanet bu tuuti bi, doo def lu dul andale sa siis bi as lëf; jàkkarloo ak timis gi saa yu la neexee…Am na bés, gis naa jant bi di so ñeen fukki yoon ak ñeent!Ginnaaw bi mu dolli ci ne:Xam nga… bu sa xol neexul, dangay bëgg sowu jant yi…Kon bés ba nga gisee jant bi ñeen-fukki yoon ak ñeent, sa xol dafa nàqari woon lool?Waaye ndoomu buur si tontuwul.Ca juróomeelu bés ba laa xame ndéey lii ma leen di waaj a wax, ci dundu ndoomu buur si, lépp ak xar mi ba tey. Mu jékki-jékki bett ma laaj, laaj bu mel ni lu soqikoo ci jafe-jafe bu mu togg lu yàgg ci am xelam:Xar su fekkee dafay lekk garab yu ndaw yi, dina lekk tamit tóor-tóor?Xar lu mu gis lekk.Ba ci tóor-tóor yi am ay dég?Waawaaw. Ba ci tóor-tóor yi am ay dég.Kon, dég yi luy seen njariñ?Xamuma ko woon. Dama jàppoon lool ndax wiis bu dëgër lool bu ma doon wekki ci sama motoor. Jaxle woon naa lool ndax paan bi dafa ma tàmbali woon na nuru lu ñàng, te ndoxu naan mi doon jeex yokk ma ñaaw-njort.Dég yi luy seen njariñ?Ndoomu buur si bu jàppee ab laaj, du ko bàyyi mukk. Wiis bi dafa ma sonaloon ba ma tontu ko lu kenn xamul:Dég yi amuñu benn njariñ, coxorteg tóor-tóor yi rekk la!Oh!Mu daldi noppi, ginnaaw bi mu ne ma, ak xol bu jeex:Gëmuma li nga wax! Tóor-tóor yi dañu néew doole. Dañu muusul. Dañuy dalal seen xel ni ñu ko mëne. Dañoo foog ne seen dég yee tax ñu raglu…Tontuwuma dara. Booba maa ngi doon xalaat ne: “Su wiis bi deñul, dinaa ko dàjji ak marto.” Ndoomu buur si jaxasewaat sama xel:Yaw, danga foog ne tóor-tóor yi…Déedéet! Déedéet! Fooguma lenn! Dama tontu lu kenn xamul. Man, mbir yu am maanaa laay toppatoo!Mu xool ma ni ku waaru.Mbir yu am maanaa!Mu ngi ma doon xool ma yore marto, sama baaraam yi ñuul kukk ak gerees, ma sëgg ci këf ku ñaaw ci moom.Dangay wax ni mag!Xaw naa ci rus. Waaye mu dellu laaj, ak ñàkk yërmande:Dangay jaawale lépp… dangay jaxase lépp!Meroon na lool. Mu ngi doon yëngal bopp, karaw gu mboq gi di naaw:Xam naa palanet bu am nit ku xonq coyy. Musul xeeñtu tóor-tóor. Musul xool biddéew. Musul bëgg kenn. Musul def leneen lu dul waññ. Te, ni yaw dafay wax saa su nekk: “Nit ku ñàkk caaxaan laa! Nit ku ñàkk caaxaan laa!” Looloo ko tax a réy. Waaye du nit, mbaarum-mbott la!Lan?Mbaarum-mbott!Léegi ndoomu buur si daldi mer bay futt.Ay milyoŋi at la ba tóor-tóor yi dale am ay dég ak tey. Ndaxam ay milyoŋi at la ba xar yi dale lekk tóor-tóor ak tey. Ndax lan jeem a xam lu tax tóor-tóor yi di defar dég yu ñàkk njariñ, amul maanaa? Xareb xar yi ak tóor-tóor yi, amul solo? Ndax loolu gënul a am solo ak maanaa waññu ponkal mu xonq? Waa man, su ma xamee benn tóor-tóor rekk ci àdduna, bu amul fenn, fu dul ci sama palanet, te am xar mu ko mën a neenal ci saa si, noonu, benn bés, te bàyyiwul xel sax ci li muy def, loolu amul solo!Kanam gi gën a xonq, mu daldi ne:Su kenn bëggee tóor-tóor boo xam ne benn rekk la ci milyoŋi milyoŋi biddéew yi, loolu doy na mbégte bu leen di xool. Mu xalaat ne: “Sama tóor-tóor baa ngi fi, ci béréb…” Waaye su xar mi lekkee tóor-tóor bi, ci moom dafay mel ni biddéew yépp dañu jékki-jékki fayandoo, waa loolu amul solo!Mënatu ci tegaat dara. Mu jékki-jékki tàmbalee yikkat. Guddi woon na ba noppi. Tegoon naa samay jumtukaay. Sama yoon nekkatul woon ci marto bi, ci wiis bi, ci mar ak dee. Amoon na, ci ab biddéew, ab palanet, sama bos, Àdduna si, as ndoomu buur su soxla ku ko nax! Ma taf ko ci sama kaw, di ko aayo, di ko ne: “Tóor-tóor bi nga sopp, reppul… Sa xar mi, dinaa ko nataalal ab sunjuñ… Dinaa nataalal sa tóor-tóor bi am mbaar… Dinaa…” Dëgg-dëgg xamuma woon lu may wax. Dama meloon ni ku làmmiñam dàmm. Xamuma nu may def ba àgg ci moom wala fekki ko… Réewum rangooñ dafa keemaane!VIIICi lu gaaw, xame naa lu bari ci tóor-tóor booba. Saa su nekk, dafa daan am ci palanetu ndoomu buur si ay tóor-tóor yu xumbul, yu am benn raŋu xob, yu dul xatale, yu dul làkkal kenn. Suba gi lañuy feeñ ci ñax mi, ngoon si ñu ne kamaj. Waaye booba moom mu ngi jebbee woon, benn bés, ci fepp wu ñu xamul fan la jóge. Ndoomu buur si doon na wattu bu baax car bu ndaw boobu melul ni yeneen car yi. Mën na am weneen xeetu guy la woon. Waaye, garab gu ndaw gi dakkal màggam, tàmbalee genne tóor-tóor. Ndoomu buur si teewe woon njalbeenu njibbital lu mag, njortoon na ne lu keemaane dina ci sosoo. Waaye, tóor-tóor bi di waajal taaram rekk, ci biir néegam bu coy bi. Mu ngi doon farlu ci tànn ay meloom. Mu ngi doon soolu ndànk-ndànk, di defar benn benn ay xobam. Bëggul woon benn ras-ras mbaa mel ni tóor-tóoru katijantaa. Bëggul woon lenn lu dul ak taaram bu yànj bi. Waaw, aka bëgg boppam! Waajam mu umpe mi def na ay bési bés. Ba benn bés, bi jant biy fenk rekk, mu daldi feeñ.Moom mi farlu woon ci liggéeyam, mu óbbaliwaale ne:Ah! Daanaka maa ngi soog a yewwu… Maa ngi leen di jégalu… Sama bopp baa ngi ne sàyy ba tey…Noonu, ndoomu buur si mënatul a nëbb cofeelam:Yaa ka rafet!Tóor-tóor bi tontu ko ndànk:Dëgg la kay. Te man ak jant bi ñoo juddoondoo…Ndoomu buur si seetlu ne taxu ko woyof lool, waaye ku dawlu yaram la!Mu daldi ci dolli ne:Foog naa ndekki jot na. Nangeen am mbaax gu toolu ni seen xel dem ci man…Ndoomu buur si xawoon a jaxasoo, dem jëli suuxatukaayug ndox mu sedd, may tóor-tóor bi mu naan.Noonu mu jaaxal ko lool ak tiitaram bu tax mu xaw a xat-xol. Ci misaal, benn bés, mu ngi doon wax ndoomu buur si ci ñeenti dégam yi ne:Tene yi mën nañu ñów ak seeni we!Ndoomu buur si tontu ko ne:Sama palanet amul ay tene, te ñoom duñu lekk ñax.Tóor-tóor bi tontu ko ndànk:Man, duma ag ñax.Baal ma àq…Amul lenn lu may ragal ci tene yi, waaye ngelaw li la gën a bañ. Amuloo sàkket wu ma fegal ngelaw li?Ndoomu buur si xalaat ne:“Ragal ngelaw… du wërsëg ci ab tóor-tóor. Tóor-tóor boobu, bu bari benke-ñenke la…”Bu ngoonee nanga ma dëpp leget. Sa kër gi dafa sedd lool. Bariwul ay jumtukaay. Fa ma jóge…Waaye mu daldi dagg waxam. Aw fepp la fi dikke. Xamul woon lenn ci yeneen palanet yi. Mu rus ndax li ñu ko jàpp muy fexe aw fen. Mu daldi sëqët ñaar ba ñetti yoon ngir ndoomu buur si am kersa:Sàkket woowu?…Maa ngi ko doon jëli, waaye danga doon wax ak man!Mu yokk sëqët si ngir mu am sax lu muy réccu.Noonu, ndoomu buur si, ak cofeel lu mu amoon ci moom lépp, tàmbali am sikki-sàkka ci moom. Dafa jàppe woon dëgg ay wax yu amul benn solo, mu daldi am naqar lool.Benn bés, mu denk ma ne:Waruma ko woon a déglu. Wareesul a déglu mukk tóor-tóor yi. Dees leen war a xool ak di leen xeeñtu. Sama bos xeeñaloon na sama palanet, waaye taxul woon ma bànneexu ci. Mbiru we mi ma merloo woon waroon na sedd sama xol…Mu denkaat ma ne:Xamatuma ci dara! Waruma ko woon a àtte ci ay waxam waaye ci ay jëfam. Dafa ma doon xeeñal, di ma leeral. Waruma woon a daw mukk! Dama waroon a jëli lewetaayam bi làqu woon ci ginnaaw naxeem yu ndaw yooyu. Tóor-tóor yi dañu féewaloo lool. Waaye dama doon xale lool moo tax mënuma woon a bëgg.Foog naa dafa làngaamu ci picc yuy roñu ngir mën a rëcc. Suba gi mu fi jóge, dafa defar bu baax palanetam bi. Mu bomb bu baax biir tundi-safara yiy yënd. Amoon na ñaari tundi-safara yuy yënd. Noppale woon na lool ngir tàngal ndekki suba gi. Amoon na tamit wenn tundu-safara wu fay. Waaye dafa daan wax ne: “Kenn xamul!” Noonu, mu bomb tamit tundu-safara wi fay. Su ñu leen bombee bu baax, tundi-safara yi dañuy jàppoo boy ndànk, te duñu tàkk jëppet. Tàkk-tàkkul tundu-safara dafa mel ni xàndi guy lakk. Waaye ci sunu àdduna si, dañu gàtt ba mënuñoo bomb tundi-safara yi. Looloo tax ba ñu sonal nu lool.Noonu ndoomu buur si buddiwaale saxayaayu guy yi des, ak tuuti xol bu nàqari. Dafa foogoon ne dootul dellusi mukk. Waaye, liggéey yooyu mu daan def bés bu nekk, lu ko neex lool la woon suba googu. Bi mu suuxatee, bu mujj, tóor-tóor bi, ba di ko waaj a dëpp leget gi, la ko jooy jàpp.Mu ne tóor-tóor bi:Tàggu naa la.Waaye, tontuwul. Mu waxaat ko:Tàggu naa la.Tóor-tóor bi sëqët, waaye du sojam mee taxoon.Tóor-tóor bi mujj ne ko:Dama wayadi woon. Maa ngi lay jégalu. Fexeel ba bég.Li ko tóor-tóor bi ŋàññul jaaxal ko. Mu ne yëŋŋ, taawu leget gi. Xamul lu waral lewetaay bu ëpp boobu.Tóor-tóor bi ne ko:Waaye man, dama la bëgg te xamoo ci dara, lépp man a. Loolu amul solo. Danga wayadi woon ni man. Fexeel ba bég… Tegal leget gi. Soxlaatuma ko.Mu bomb bu baax biir tundi-safara yiy yënd.Waaye, ngelaw li nag…Taxuma soj lool… Péexum guddi gi baax na ci man. Tóor-tóor laa.Waaye, mala yi nag…Fokk ma dékku ñaar ba ñetti sax, su ma bëggee gis ay lëppaa-lëpp. Dégg naa ne dañu rafet lool. Bu dul loolu, ku may seetsi? Yaw, dina fekk nga sori. Su fekkee mala yu réy yi la, bul am looy tiit. Am naa ay we.Noonu, ak xelam mu gàtt, mu wone ñeenti dégam yi. Daldi ci teg ne:Bàyyi yeexantu bi, dafa may merloo. Nee nga dangay dem kay. Demal.Ndax bëggul woon mu gis ko muy jooy. Tóor-tóor bu réy lool la woon…Mu ngi woon ci diiwaanu asteroyidd , , , ,  ak . Mu tàmbali leen nemmiku ngir seet lu mu fa liggéey ak jànge fa.Bu njëkk ba, ab buur a fa dëkk. Buur bi ci gàngune gu xumbul waaye gu am daraja la daan toog, sol manto bu weex, bu gudd, am ndimo lu xonq. Buur bi xaacu bi mu gisee ndoomu buur si:Ah! Ab surgaa ngi!Ndoomu buur si daldi wax ci xelam ne:Nu mu ma mën a xamee ndax musuma gis?Dafa xamul woon ne buur yi dañu yombal seen àdduna. Ñépp ay surga lañu. Buur bi bég lool ci li mu mujj am ku mu yilif. Mu ne ko:Jigesil ma xool la bu baax.Ndoomu buur si di xool fu mu toog, waaye manto bu weex te rafet bi dafa fees dell palanet bi; mu taxaw rekk. Ndegam dafa sonn, mu óbbali. Buur bi ne ko:Bokkul ci ay teggin di óbbali ci kanamu buur. Dama la koy tere.Ndoomu buur si jaxasoo lool, tontu ko ne:Mënuma ko bañ a def. Dama jóge fu sori te nelawuma…Buur bi ne ko:Kon, ma digal la ngay óbbali. Ay at a ngi gisuma kenn ku óbbali. Óbbali lu doy waar la ci man. Ayca! Óbbaliwaatal. Ndigal la.Ndoomu buur si xonq lool ne ko:Ñimewuma ko… mënatuma ko…Buur bi tontu ko ne:Hum! Hum! Kon ma… ma digal la yenn saa yi ngay óbbali, yenn saa yi…Mu kebetu tuuti, mel ni ku ñéññ. Ndax buur bi nanguwul benn yoon ku bëtt kilifteefam. Nanguwul ku ko ñakk a déggal. Buur bu mat buur la woon. Ndegam ku baax lool la woon, dafa daan digle lu yenu maanaa. Dafa daan faral di wax naan:Su ma digalee soldaar mu soppiku piccum géej, te jëfewu ko, du ci moom, ci man la.Ndoomu buur si am kersa, daldi laaj:Ndax mën naa toog?Buur bi xëcc, ak xëccin wu am daraja, wenn lafu mantoom bu weex bi, daldi ko tontu:Digal naa la nga toog.Waaye ndoomu buur si jaaxle. Palanet bi dafa tuuti lool. Lan la buur bi yilif? Mu ne ko:Sang bi… Nga baal ma ma laaj la…Buur bi gaawantu ne ko:Digal naa la nga laaj ma.Sang bi… lan nga yilif?Buur bi tontu ko ak woyofaay:Lépp.Lépp?Buur bi won ko ak joxoñ bu teey palanetam, yeneen palanet yi ak biddéew yi. Ndoomu buur si ne ko:Lii lépp?Mu tontu ko:Lii lépp…Ndax buur bu mat buur la woon waaye buur bu matale tamit.Biddéew yi tamit, déggal nañu la?Buur bi ne ko:Waawaaw. Dañuy nangu ci saa si. Nanguwuma reewande.Ndoomu buur si yéemu ci boobu sañ-sañ. Su ko amoon, doon na teewe, waxuma la ñeen-fukki sowu jant, waaye juróom-ñaar-fukk ak ñaar, walla téeméer, walla sax ñaari téeméeri sowu jant ci bés bi, te sax du tax mu andale siisam! Ndegam dafa xawoon a am lu ko naqari ndax li xelam dem ci palanetam ba mu dëddu, mu ñime ñaan njekk buur bi:Bëggoon naa gis ab sowu jant… Ñaan naa la ko rekk… Digalal jant bi mu so…Su ma digaloon ab soldaar mu naawe tóor-tóor ak tóor-tóor ni ab lëppaa-lëpp, mu fent ab taalif, wala mu soppiku piccum géej, bu soldaar bi jëfewul ndigal li, man wala moom, kan moo newul ci dëgg?Ndoomu buur si tontu ko, tontu bu amul nàttable:Xanaa yaw.Buur bi teg ci:Dëgg la. Ku nekk danga koy sant la mu mën. Kilifteef ci lu xel nangu la aju. Soo digalee sa waa réew ñu sóobu géej, dañuy fippu. Sañ naa digle ñu nangul ma, ndax sama ndigal dafa yenu maanaa.Ndoomu buur si nga xam ne bu jàppee ab laaj, du ko fàtte mukk, fàttali:Waa, sama sowu jant bi nag?Sa sowu jant bi dinga ci jot. Dinaa ko digle. Waaye, ci xam-xam bi ma am ci nguur, damay xaar ba matukaay yi daje.Ndoomu buur si laaj ko:Kañ lay doon?Buur bi seet ci arminaat bi, daldi koy tontu:Ãhãa! Booru… booru… ngoon booru juróom ñaari waxtu yu tegal ñeen-fukki simila! Dinga gis ni ñu ma déggale.Ndoomu buur si óbbali, réccu li mu amul woon sowu jantam bi ci saa si, rax ci dolli dafa xawoon a géey. Mu ne buur bi:Damay dem. Amaatuma lenn lu may def fii.Buur bi bégoon lool ci am ku mu yilif, tontu ko ne:Bul dem. Bul dem, dina la def jëwriñ!Jëwriñu lan?Jëwriñu… jëwriñ ji ñu dénk yoon!Waaye amul kenn ku ñuy àtte!Buur bi ne ko:Kenn xamul. Wëraguma samam réew. Dama màggat lool, amuma béréb bu ma def wëtiir, te dox bi dafa may sonal.Ndoomu buur si sëgg ngir xoolaat geneen wetu palanet bi, daldi ne ko:Oh! Gis naa ko ba noppi. Kenn nekku fa tamit…Buur bi tontu ko:Kon nga àtte sa bopp. Looloo gën a jafe. Àtte sa bopp a gën a jafe àtte ñeneen ñi. Soo fexee ba àtte sa bopp bu baax, mooy ku màndu nga.Ndoomu buur si ne ko:Man, mën naa àtte sama bopp fu nekk. Soxlawul ma dëkk fii.Buur bi ne ko:Ãhãa! Foog naa ci sama palanet, am na fi kaña gu màggat. Dinaa koy dégg bu guddee. Dinga mën a àtte kaña gu màggat googu. Yenn saa yi, dinga ko mën àtte, àtteb rey. Noonu ag dundam ñeel sab àtte. Waaye saa su nekk, danga koy baal, ngir sakkanal ko, ndax genn rekk la fi.Ndoomu buur si tontu ko:Man, bëgguma di àtte, àtteb rey, yaakaar naa ne daal, damay dem.Buur bi ne ko:Déedéet.Waaye ndoomu buur si fabu na ba noppi, bëggul tiisloo buur bi:Su sama Sang bi bëggoon ku ko dégal ci saa si, dina ma sant lu yenu maanaa. Doon na ma sant, maanaam, ma dem bala mat simila. Yaakaar naa ne matukaay yi daje nañu…Ndegam buur bi tontuwu ko dara, ndoomu buur si am sikki-sàkka, ginnaaw bi mu binni, daldi dem…Buur bi daldi gaawantu ne ko:Def naa la ngay sama ndawal réew.Dafa doon ku am gëdda.Ci tukkeem bi, ndoomu buur saa ngi wax ci am xelam ne: “mag ñi dañu doy waar.”Ñaareelu palanet ba tiitarukat moo fa dëkkoon. Ba mu seenee ndoomu buur si, mu daldi koy yuuxu:Ah! Ah! Nganug soppee ngoogu!Ndax tiitarukat yi, ay soppe lañu jàppe ñeneen ñépp.Ndoomu buur si ne ko:Jàmm nga am? Sa mbaxana mi keemaane na de.Mu tontu ko ne:Ngir nuyoo la. Ngir nuyoo la bu ñu may tàccu. Waaye, fii kenn rombu fi.Ndoomu buur si nàndul dara, ne ko:Ãhãa?Tiitarukat bi xelal ko:Tàppal sa benn loxo ci beneen bi.Ndoomu buur si daldi tàpp benn loxoom ci beneen bi. Tiitarukat bi nuyoo ko summi mbaxanaam tuuti.Ndoomu buur si wax ci xelam ne:Lii moo gën a neex ba ma ganee buur ba.Mu tàmbaliwaat tàpp benn loxo bi ci beneen bi. Tiitarukat bi tàmbaliwaat koo nuyoo summi mbaxanaam.Ba mu mattee juróomi simila, ndoomu buur si tàmbale tàyyi ci po mu géey mi. Mu laaj ko:Nees di def ba mbaxana mi wadd?Waaye tiitarukat bi déggu ko. Tiitarukat yi ay tagg rekk lañuy dégg. Mu laaj ndoomu buur si:Ndax naw nga ma lool?Lan mooy “naw”?“Naw” mooy nangu ne maay ki gën a rafet, ki dàqa solu, ki ëpp xaalis, ki gën a muus ci palanet bi.Waaye yaw rekk la ci palanet bi!Amul solo. Neexal ma nga naw ma!Ndoomu buur si yékkati ay mbagam tuuti, ne ko:Naw naa la, waaye ban njariñ la la loolu amal?Ndoomu buur si daldi dem yoonam.Ci tukkeem bi, mu ngi wax ci am xelam ne: “mag ñi dëgg-dëgg dañu doy waar.”Palanet bi ci topp ab màndikat a fa dëkkoon. Nganam ga dafa gàtt lool waaye xol bu naqari la jural ndoomu buur si.Mu laaj màndikat bi mu fekk mu toog ne cell, uuf naaxu butéel yu jeex ak butéel yu fees dell:Looy def fii?Màndikat bu sëngéem bi tontu ko:Damay naan.Ndoomu buur si laaj ko:Lu tax ngay naan?Màndikat tontu ko:Ngir fàtte.Ndoomu buur si yërëm ko, laaj ko:Ngir fàtte lan?Màndikat bi sëggal bopp bi, wax ko dëgg gi:Ngir fàtte ne dama rus.Ndoomu buur si yeene koo dimbali, laaj ko:Rus lan?Màndikat bi daaneele:Rus a naan!Mu daldi ne cell. Ndoomu buur si daldi dem yoonam, ànd ak jaaxle.Ci tukkeem bi, mu ngi wax ci am xelam ne: “mag ñi dëgg-dëgg dañu doy waar lool.”Ñeenteelu palanet bi ab jaaykat a ko moomoon. Nit kooku dafa jàppoon ba siggiwul sax xool ndoomu buur si bi mu agsee.Ndoomu buur si ne ko:Jàmm nga am? Sa sigaret bi fay na.Ñett ak ñaar muy juróom. Juróom ak juróom-ñaar muy fukk ak ñaar. Fukk ak ñaar ak ñett muy fukk ak juróom. Jàmm rekk. Fukk ak juróom ak juróom ñaar muy ñaar fukk ak ñaar. Ñaar-fukk ak ñaar ak juróom-benn muy ñaar fukk ak juróom-ñett. Awma jotu taalat ko. Ñaar fukk ak juróom-benn ak juróom muy fanweer ak benn. Uf! Juróomi téeméeri milyoŋ ak benn yu teg juróom-benni téeméeri junni ak ñaar-fukk ak ñaar yu teg juróom-ñaari téeméer ak fanweer ak benn.Juróomi téeméeri milyoŋi lan?Hãa? Yaa ngi fi ba tey? Juróomi téeméeri milyoŋi… xamatuma sax… dama bari liggéey! Man, amuma caaxaan, duma kafe mbir yu amul solo! Ñaar ak juróom muy juróom ñaar…Ndoomu buur si nga xam ne bu jàppee ab laaj, du ko mus a bàyyi ci àdduna, bamtuwaat:Juróomi téeméeri milyoŋi lan?Jaaykat bi siggi:Juróom-fukki at ba ma dëkkee ci palanet bii ba tey, ñetti yoon rekk lañu ma lëjal. Bu njëkk bi tollu na ci ñaar fukki at ak ñaar, gunóor la woon bu jóge fu kenn xamul. Riiram la ne kurr, ba ma juum ci sama waññ. Ñaareel bi tollu na ci fukki at ak benn, tif ju yëngu la woon. Dama tàggatuwul. Amuma jotu wëndéelu. Man, amuma caaxaan. Ñetteel bi… mu ngi nii! Maa ngi doon wax juróomi téeméeri milyoŋ ak benn…Milyoŋi lan?Jaaykat bi xam ne mënul a xëcc benn yoon:Milyoŋi mbir yooyu ñuy seen ci asamaan si yenn saa yi.Ay weñ?Déedéet, mbir yooyu di xóoy.Ay yamb?Déedéet. Mbir yu mboq yooyu di xalaatloo ñu yaafuus ñi. Waaye man, amuma caaxaan. Amuma jotu xalaat ni ñooñu.Ah! ay biddéew?Waaw kay. Ay biddéew.Looy doye juróomi téeméeri milyoŋi biddéew ak benn?Juróomi téeméeri milyoŋ ak benn yu teg juróom-benni téeméeri junni ak ñaar-fukk ak ñaar yu teg juróom-ñaari téeméer ak fanweer ak benn. Man, amuma caaxaan, dama farlu.Looy doye biddéew yooyu?Lu ma leen di doye?Waaw.Dara. Dama leen di moom.Danga moom biddéew yi?Waaw.Waaye mus naa gis buur bu…Buur yi moomuñu. Dañuy “yilif”. Bokkul dara.Moom biddéew yi, lu mu lay jariñ?Am alal la may jariñ.Am alal, lu mu lay jariñ?Jénd yeneen biddéew, su leen kenn gisee.Ndoomu buur si wax ci xelam ne: “Ki moom, ni sama màndikat ba lay xalaate.” Terewul mu laajaat ko beneen laaj:Nan lañu mën a moome biddéew yi?Jaaykat bi ñurumtu, tontu ko:Ku leen moom?Xamuma ko. Kenn.Kon maa leen moom, ndax man la ci sama xel jëkk a dem.Loolu doy na?Waawaaw. Boo gisee wurus wu kenn moomul, yaa ko moom. Boo gisee dun bu kenn moomul, yaa ko moom. Boo njëkkee am ab xalaat, danga koy aarlu ak kayitu seede: yaa ko moom. Ndegam kenn musul a xalaata moom biddéew yi lu dul man, kon maa leen moom.Ndoomu buur si ne ko:Dëgg la kay. Loo leen di doye?Jaaykat bi ne ko:Dama leen di saytu. Dama leen di waññ di leen waññaat. Yombul. Waaye, ku ñàkk caaxaan laa!Waaye ndoomu buur si loolu doyu ko ba tey.Man, su ma moomee ag kol, mën naa ko laxas sama baat yóbbu. Man, su ma moomee ab tóor-tóor, mën naa ko witt yóbbu. Waaye, mënoo witt biddéew yi!Déedéet, waaye mën naa leen a dénkaane bank.Loolu mooy lan?Loolu mooy damay bind ci aw kayit ñaata biddéew laa am. Ma daldi tëj ak caabi kayit woowu ci tirwaal.Mu daldi jeex?Doy na sëkk!Ndoomu buur si xalaat ne: “Reelu na. Xaw na taaru. Waaye daanaka ay caaxaan la.”Xalaat yi ndoomu buur si amoon ci mbir yu amul caaxaan yi wuute woon na ak xalaati mag ñi.Mu waxaat ne:Man, am naa tóor-tóor bu may suuxat bés bu nekk. Am naa ñetti tundi-safara yu may bomb ayubés bu nekk. Ndax damay bomb wi fay tamit. Kenn xamul. Li ma leen moom, am na njariñ ci sama tundi-safara yi, am na njariñ tamit ci sama tóor-tóor bi. Waaye, amaloo njariñ biddéew yi…Jaaykat bi ubbi gémmiñam, waaye amul lu mu tontu. Ndoomu buur si daldi dem yoonam. Ci tukkeem bi, mu ngi wax ci am xelam ne: “mag ñi dëgg-dëgg dañu weesu doy waar.”Juróomeelu palanet bi dafa doyoon waar lool. Moo gënoon a tuuti ci yépp. Daanaka làmpu mbedd ak taalkatu làmpu mbedd rekk a fa xajoon. Ndoomu buur si mënul woon xalaat lan la ab làmpu mbedd ak taalkatu làmpu mbedd di jariñ, fenn ci asamaan si, ci ab palanet bu amul genn kër ak kenn nit. Terewul mu wax ci xelam ne:“Xay-na nit kooku yenuwul maanaa, waaye moo gën a yenoodiku maanaa buur ba, tiitarukat ba, jaaykat ba ak màndikat ba. Aylayéwén, liggéeyam am na maanaa. Bu taalee làmpu mbedd mi, dafay mel ni lu jur ab biddéew wala ab tóor-tóor. Bu fayee làmp mbedd mi, dafay mel ni lu nelawloo tóor-tóor bi wala biddéew bi. Liggéey bu taaru lool la. Dëgg-dëgg lu am njariñ la, ndax dafa taaru.”Bi mu agsee ci palanet bi, dafa nuyu taalkat bi nuyoo bu ànd ak teggin:Jàmm nga am? Lu tax nga fay sa làmpu mbedd mi?Taalkat bi tontu ko:Ndigal la. Jàmm nga fanaane?Lan mooy ndigal li?Mooy ma fay làmpu mbedd mi. Jàmm nga yendoo?Mu daldi koy taalaat.Waa, lu tax nga taalaat ko?Taalkat bi tontu ko ne:Ndigal la.Ndoomu buur si ne ko:Nànduma dara.Taalkat bi ne:Amul dara lu ñuy nànd fii. Ndigal la, ndigal la. Jàmm nga fanaane?Mu daldi fay làmpu mbedd mi.Mu daldi fomp jëwam ak muswaar bu am karo yu xonq.Liggéey bu jafe lool laay def nii. Yenu woon na maanaa bu njëkk. Dama daan fay suba gi, di taal ngoon gi. Daan naa noppalu li des ci bëccëg gi, di nelaw li des ci guddi gi…Booba ba tey, ndigal li dafa soppiku?Taalkat bi ne ko:Booba ba tey, ndigal li soppikuwul. Loolu mooy jéyya ji! At mu nekk, palanet bi dafay wëndéelu bu gën a gaaw, te ndigal li soppikuwul!Ndoomu buur si ne ko:“Liggéey bu jafe lool laay def nii.”Léegi nag?Léegi amatuma senn saa su may noppalu, ndax simila bu nekk mu wër benn yoon. Dinaa taal, fay benn yoon simila bu nekk!Loolu doy na waar! Ci sa palanet bés yi simila lañuy def.Taalkat bi ne ko:Doyul waar dara. Bi nu dalee wax ak léegi tollu na ci weer.Weer?Waaw. Fanweeri simila. Fanweeri bés! Jàmm nga yendoo?Mu daldi taalaat làmpu mbedd mi. Ndoomu buur si xool ko, daldi sopp taalkat boobu nga xam ne dafa sàmmoo woon ndigal. Mu fàttaliku sowu jant ya mu daan andale siisam ba, di leen wërali boppam. Mu bëgg a dimbali xaritam bi:Xam nga… xam naa pexe mu lay noppal saa yu la neexee…Taalkat ne ko:Loolu laa bëgg saa su nekk.Ndax, mënees na jëfe ndigal ba noppi tàyyeel.Ndoomu buur si teg ci ne:Sa palanet bi dafa ndaw ba mën nga ko wër ci ñetti jéego. Doo def lu dul dox ndànk ngir nekk ci naaj wi. Boo bëggee noppalu, dangay dox… su ko defee, bés bi dafa yàgg nu mu la neexee.Taalkat bi ne ko:Loolu du ma jariñ lu bari. Li ma bëgg ci sama àdduna mooy nelaw.Ndoomu buur si ne ko:Amoo wërsëg.Taalkat bi ne ko:Amuma wërsëg. Jàmm nga fanaane?Mu daldi fay làmpu mbedd mi.Ndoomu buur si wéyal tukkeem, di wax ci xelam ne:“Kooku, ñeneen ñépp a ko doon jéppi, buur ba, tiitarukat ba, màndikat ba, jaaykat ba. Waaye moom doŋŋ a ma nuruwul ku reetaanlu. Xay-na li muy toppatoo leneen lu dul boppam a tax.”Mu binni, binnig réccu, daldi ne:“Kooku rekk laa ci mënoon a def xarit. Waaye palanetam bi dafa ndaw lool. Ñaar xajuñu fa…”Li ndoomu buur si nanguwul woon a wax mooy, junni ak ñeenti téeméer ak ñeent fukki sowu jant ci ñaar-fukki waxtu ak ñeent la doon réccu ca palanet bu sell booba!Juróom benneelu palanet bi moo gën a yaatu fukki yoon. Màggat gu doon bind ay téere yu réy a fa dëkkoon. Bi mu séenee ndoomu buur si mu daldi xaacu ne:Waaw kay! Ab wërkat a ngi!Ndoomu buur si toog ci taabal ji, daldi nokki tuuti. Bari woon na lu mu tukki lool! Màggat gi ne ko:Fan nga jóge?Ndoomu buur si ne ko:Téere bu réy bi lan la? Lan ngay def fii?Màggat gi ne ko:Gëstukatu jéeri laa.Lan mooy gëstukatu jéeri?Am kaaŋ la mu xam fan la géej yi, dex yi, dëkk yi, tund yi ak màndiŋ yi nekk.Ndoomu buur si ne ko:Loolu, am na solo lool. Loolu nag, liggéey dëggentaan la!Mu daldi xool li ko wër ci palanetu gëstukat bi. Musul woon a gis palanet bu amee nii daraja.Sa palanet bi rafet na lool. Ndax am na ay géej-mbàmbulaan?Gëstukat bi ne ko:Mënuma koo xam.Ah! (Ndoomu buur si am mbetteel) Ay tund nag?Gëstukat bi ne ko:Mënuma ko xam.Ay dëkk, ay dex ak ay màndiŋ nag?Gëstukat bi ne ko:Mënuma ko xam tamit.Xanaa doo gëstukatu jéeri?Gëstukat bi ne ko:Dëgg la, waaye duma wërkat. Ay wërkat laa ñàkk dëgg-dëgg. Du gëstukatu jéeri ji mooy waññ dëkk yi, dex yi, tund yi, géej yi, géej-mbàmbulaan yi ak màndiŋ yi. Gëstukatu jéeri jotam mayu ko muy wëndéelu. Du jóg biróom. Waaye fa lay dalal wërkat yi. Dafa leen di laaj, su noppee mu bind seeni fàttaliku. Su jàppee ni fàttalikuy kenn ci ñoom nuru na ko lu am solo, gëstukatu jéeri ji dafay càmbarlu njubtel wërkat bi.Lu tax loolu?Ndax wërkat buy fen dafay indi jëyyë ci téerey xam-xamu jéeri ji. Wërkat buy màndi tamit.Ndoomu buur si ne ko:Lu tax loolu?Ndax màndikat yi ñaari gis-gis lañuy am. Ba tax na gëstukatu jéeri ji ñaari tund lay bind, foo xam ne wenn rekk a fa am.Ndoomu buur si ne ko:Xam naa kenn koo xam ne wërkat bu bon lay doon.Mën na nekk. Kon bu njubtel wërkat bi wéree, ñu càmbar li mu gis.Dañuy dem seeti?Déedéet. Loolu dafa jafe lool. Dañuy sant wërkat bi mu indi ay firnde. Ci misaal, su fekkee dafa gis aw tund wu rey, dañu koy sant mu indee ca xeer yu mag.Gëstukat bi yéemu ci saa si:Waaye yaw, fu sori nga jóge! Ab wërkat nga! Nanga ma misaal sa palanet!Gëstukat bi ubbi téereem bi, sàtt kareyoŋ. Dañuy njëkk a binde kareyoŋ nettaliy wërkat yi; xaar ba wërkat bi indi ay firnde, ñu soog koo binde daa.Gëstukat bi ne ko:Yaw laay xaar.Ndoomu buur si ne ko:Oh! Sama palanet, taxu koo am solo, dafa tuuti lool. Ñetti tundi-safara laa fa am. Ñaar yuy yënd ak wenn wu fay. Waaye kenn xamul.Gëstukat bi ne ko:Kenn xamul kay.Am naa fa tamit ab tóor-tóor.Gëstukat bi ne ko:Dunu bind tóor-tóor.Lu tax loolu! Ñoo gën a rafet!Ndax tóor-tóor yi dañu yàggadi.Lan mooy “yàggadi”?Gëstukat bi ne ko:Téerey xam-xamu jéeri ji ñoo gën a am maanaa ci téere yi. Duñu xewwi mukk. Bariwul lu aw tund di tuxu. Bariwul lu géej-mbàmbulaan di ŋacc. Mbir yu nekk ba fàww lañuy bind.Ndoomu buur si dog ko:Waaye tundi-safara yi fay mën nañoo gimmi. Lan mooy “yàggadi”?Gëstukat bi ne ko:Moo xam tundi-safara yi dañu fay wala dañu gimmi, lépp a yem ci nun. Li am solo ci nun mooy tund wi du soppiku.Ndoomu buur si nga xam ne bu jàppee ab laaj, du ko fàtte mukk, bàntuwaat:Waaye, lan mooy “yàggadi”?Mooy “loo xam ne balaa yàgg mu raaf”.Sama tóor-tóor bi kon balaa yàgg mu raaf?Waawaaw.Ndoomu buur si wax ci am xelam ne: “sama tóor-tóor bi dafa yàggadi, amul lu dul ñeenti dég ngir aar boppam ci lépp! Ma bàyyi ko moom doŋŋ ca sama palanet ba!”Looloo doon réccoom bu njëkk. Waaye, mu dellu dëgëral fitam. Mu laaj ko:Loo may digal ma nemmikuji ko?Gëstukat bi tontu ko:Palanetu Àdduna. Palanet bu am aw tur la…Ndoomu buur si daldi dem yoonam, di xalaataale tóor-tóoram ba.Juróom-ñaareelu palanet bi kon mooy Àdduna.Àdduna bokkul ak yeneen palanet yi. Am na fi téeméer ak fukk ak benni buur (bu ñu ci boolee buuri Afrig), juróom ñaari junni gëstukati jéeri, juróom-ñeenti téeméeri junniy jaaykat, juróom ñaari milyoŋi màndikat ak genn-wàll, ñetti téeméeri milyoŋi tiitarukat ak fukk ak benn, maanaam lu jige ñaari milyaari mag.Su ma leen di misaal dayo Àdduna si, dama leen naan laata ñuy sos kuuraŋ bi, wareesoon na fee toppatoo gàngoorum ñeenti téeméeri junni taalkati làmpu mbedd ak juróom-benn fukk ak ñaar ak juróomi téeméer ak fukk ak benn, ci juróom-benni pàcci Àdduna si.Boo ko dàndee, dafa rafet lool ci ab séen. Yëngu-yëngu gàngoor googa dafa mengoo ba mel ni tuusu mbër. Taalkati làmpu mbedd yu Ostaraali ak yu Seland-gu-Bees ñów jiitu. Ginnaaw ba ñu taalee seeni làmp, ñu dem tëddi. Topp ci, taalkati làmpu mbedd yu réewum Siin ak Siberi. Ñooñu tamit noppi dellu ci làng gi. Ginnaaw bi taalkati làmpu mbedd yu réewum Riisi ak yu réewum End daldi ci topp. Ginnaaw bi yu Afrig ak yu Tugël. Ginnaaw bi yu Bëj-Saalumu Amerig. Ginnaaw bi yu Bëj-Gànnaaru Amerig. Te duñu mus a juum ci ni ñuy dugge ci géew bi. Yéeme woon na lool.Taalkatu làmpu mbedd bu catul Bëj-Gànnaar ak taalkatu làmpu mbedd bu catul Bëj-Saalum doŋŋ a saxoo woon tayyel ak leeb: ñaari yoon lañu daan liggéey ci at mi.Bu ñu bëggee tiitaru, du ñàkk ñu fen ci tuuti. Taxumaa gore lool bi may wax ci taalkati làmpu mbedd yi. Mën na am ma def ci boppu nit ñi xamul sunu palanet xalaat bu amul. Nit ñi feesuñu Àdduna si. Su fekkoon ne ñaari milyaari nit ñi dëkk ci Àdduna dañu taxa woon, xaw a tancalikoo, ni ci am ndaje, dinañu xaj ci am pénc mu gudde fanweeri kilomeetar yaatoo fanweeri kilometaar. Doon nañu mën a saam nit ñépp ci dun bi gën a ndaw géejug Pasifig.Mag ñi duñu la gëm dëgg-dëgg. Dañu foog ne dañu jël palaas bu bari. Dañu yaakaar ne dañu am dayo ni ay guy. Nanga leen digal ñu xayma ko. Dañu bëgg ay lim: dina leen neex. Waaye bul sonal sa bopp ak woowu sas. Jaru ko. Wóolu nga ma.Ndoomu buur si jaaxle lool ndax fekku fi kenn bi mu ne cëpp ci Àdduna. Tiitoon na ndax dafa foogoon ne dafa jaawale palanet yi, waaye mu daldi gis jaaro bu mel ni weer wi di yëngu ci suuf si. Ndoomu buur si tëb ne:Jàmm nga am?Jaan ji ne ko:Jàmm rekk.Ndoomu buur si laaj ko:Ci ban palanet laa cëppeelu?Jaan ji tontu ko:Ci Àdduna, ci Afrig.Ah!… Kon kenn nekkul ci Àdduna?Jaan ji ne ko:Fii, màndiŋ la. Kenn nekkul ci màndiŋ yi. Àdduna si dafa yaatu.Ndoomu buur si toog ci aw xeer, daldi téen. Mu ne ko:Xamuma ndax biddéew yi génn nañu ba kenn ku nekk mën a gis sa bos. Seenal sama palanet. Mu ngi nii tiim ñu… Waaye sori na de!Jaan ji ne ko:Rafet na. Looy defsi fii?Ndoomu buur si ne ko:Dama am ay jafe-jafe ak ab tóor-tóor.Jaan ji ne ko:Ah!Ñu daldi ne cell.Ndoomu buur si mujj ne ko:Ana nit ñi? Xaw nañoo wéet ci màndiŋ mi…Jaan ji ne ko:Wéet nañu tamit ci biir nit ñi.Ndoomu buur si xool ko lu yàgg.Mu mujj ne ko:Mala mu doy waar nga, sew ruuc ni baaraam…Jaan ji ne ko:Waaye ma ëpp doole baramub buur.Ndoomu buur si muuñ:Amoo doole lool… amoo sax ay tànk… mënoo sax tukki…Jaan ji ne ko:Mën naa la yóbbu fu gën a sori fa la gaal di yóbbu.Mu daldi laxasu ci waq wi ni lamu wurus. Mu waxaat ne:Ku ma laal, dinaa ko delloo ca boroomam ba mu jóge woon. Waaye danga sell te ca ab biddéew nga jóge…Ndoomu buur si ton tu wul dara.Dama la yërëm, yaw mu néew doole mi, ci Àdduna su dëgër sii. Mën naa la dimbali, soo nammee sa palanet ba. Mën naa…Ndoomu buur si ne ko:Mu mujj ne ko: “Mala mu doy waar nga, sew ruuj ni baaraam…”Oh! Dégg naa la bu baax. Waaye, lu tax ngay cax foo tollu?Jaan ji ne ko:Dama leen di tekki ñoom ñépp.Ñu daldi ne cell.Ndoomu buur si romb màndiŋ mi, ab tóor-tóor kepp la fa dajeel. Tóor-tóor bu am ñetti xob, tóor-tóor bu tekkiwul dara…Ndoomu buur si ne ko:Jàmm nga am?Tóor-tóor bi tontu ko:Jàmm rekk.Ndoomu buur si laaj ko ak ay teggin:Ana nit ñi?Tóor-tóor bi musoon a gis am njëgg di romb:Nit ñi? Yaakaar naa, am na fi juróom-benn ba juróom-ñaar. Séen naa leen yàgg na. Waaye kenn xamul fu ñu nekk. Ngelaw lee leen di jiital. Amuñu ay reen, looloo leen sonal lool.Ndoomu buur si ne ko:Tàggu naa la.Tóor-tóor bi ne ko:Yàlla nañu Yàlla wonalewaat.Ndoomu buur si jàll ci tund wu kawe. Ñetti tundi-safara ya ko yemoon ci ay wóom rekk la mus a xam ci ay tund. Mu jëfandikoo tundu-safara wu fay wi ni ag toogu. Mu daldi xalaat ne: “Ci tund wu kawee nii, dinaa war a séen palanet bépp ak nit ñépp…” Waaye séenul lu dul ay tund yu ne sàyy ni ay ràbb yu ñaw lool.Mu tëb ne:Jàmm nga am?Baatam bi di awu:Jàmm nga am… Jàmm nga am… Jàmm nga am…Ndoomu buur si ne ko:Yaw la kan?Baatam bi di awu:Yaw la kan… Yaw la kan… Yaw la kan…Mu ne ko:Nangeen doon samay xarit, dama wéet.Baatam bi di awu:Dama wéet… Dama wéet… Dama wéet…Mu daldi xalaat ne: “Bii palanet a doy waar! Dafa wow koŋŋ, te ñaw lool, te saf sàpp xorom. Rax ci dolli nit ñi ñàkk mébét. Dañuy bàntu li ñu leen wax… Ca sama palanet, amoon naa fa ab tóor-tóor: saa su nekk mooy njëkk a wax…”Ginnaaw bu ndoomu buur si jaaree ci ay suuf, ay xeer ak ay galaas, mu daldi yem ci aw yoon. Yoon yépp ci ay nit lañu jëm.Mu ne:Jàmm ngeen am?Tóokër bu bari ay roos la woon. Roos yi ne ko:Jàmm rekk.Ndoomu buur si di leen xool. Ñoom ñépp tóor-tóoram ba lañuy nurool. Mu laaj leen ak mbetteel:Yeen la ñan?Roos yi tontu ko:Ay roos lañu.Ndoomu buur si ne:Ah!Mu daldi am lu ko naqari. Tóor-tóoram ba ne woon na ko ci aw xeetam moom rekk la ci palanet yépp. Gis nga léegi, ci benn tóokër rekk, am na fi juróomi junni yu nuroo!Mu xalaat ne: “Doon na am kersa lool, su gisoon lii… doon na sëqët lu Palanet bii dafa wow koŋŋ, te ñaw lool, te saf sàpp xorom.bari, dee-deelu ngir mucc ci gile gàcce. Te kon fokk ma faj-fajlu ko ndax su ma ko deful, sañ na xaru ngir toxoral ma…”Mu daldi xalaataat ne: “Man rekk a am tóor-tóor bu mel nii ndekete amuma lu dul benn tóor-tóor ci yeneen yépp. Loolu ak ñetti tundi-safara yi yem ci samay wóom, te wenn wi sax xay-na dafa fay ba fàww, taxuma doon dëgg-dëgg doomu buur bu mag…” Mu tëdd ci ñax mi, di jooy.Noonu, wel wi ne tëll. Wel wi ne ko:Jàmm nga am?Ndoomu buur si wëlbatiku daldi koy fay ak ay teggin:Jàmm rekk.Waaye gisul dara. Kàllaama gi ne ko:Maa ngi ci suufu new gi…Ndoomu buur si ne ko:Yaw la kan? Rafet nga lool…Wel wi ne ko:Wel laa.Ndoomu buur si ne ko:Kaay fo ak man. Dama géey lool…Wel wi ne ko:Mënuma fo ak yaw, ndax kenn tàggatu ma.Ndoomu buur si ne ko:Ah! baal ma.Waaye ginnaaw bi mu xalaatee mu teg ci ne:Lan mooy “tàggat”?Wel wi ne ko:Dëkkoo fi. Looy seet?Ndoomu buur si ne ko:Nit ñi laay seet. Lan mooy “tàggat”?Wel wi ne ko:Nit ñi dañu yore ay fetal di rëbb. Loolu dafa lakkale lool! Dañuy yar ay ginaar tamit. Loolu rekk ay seen njariñ. Ay ginaar ngay wut?Ndoomu buur si ne ko:Déedéet, ay xarit laay wut. Lan mooy “tàggat”?Wel wi ne ko:Loolu lu xaw a xewwi la. Loolu mooy “digaale…”.Digaale?Wel wi ne ko:Waawaaw. Ci man, ag gone rekk nga, yaw ak téeméeri junni gone yi yeen a yem kepp. Te soxlawuma la. Te yaw tamit, soxlawoo ma. Ci yaw, aw wel rekk laa, man ak téeméeri junni wel yi noo yem kepp. Waaye soo ma tàggatee, dinanu soxlaante. Yaw rekk laay am ci àdduna. Man rekk ngay am ci àdduna…Ndoomu buur si ne ko:Maa ngi soog a xam. Am na ab tóor-tóor… foog naa dafa ma tàggat…Wel wi ne ko:Mën na am. Ci Àdduna si, gis nañu fi lu nekk…Ndoomu buur si ne ko:Oh! Du ci Àdduna si kat.Wel wi mel ni ku jaaxle lool:Ca beneen palanet?Waaw.Ndax dafa am ay rëbbkat ca booba palanet?Déedéet.Loolu am na solo! Ay ginaar nag?Déedéet.Wel wi binni:Dara matul.Waaye wel wi delluwaat ci xalaatam ba:Sama dund gi dafa géey. Damay rëbb ginaar yi, nit ñi di ma rëbb. Ginaar yépp a yem, nit ñépp a yem tamit. Ba tax na dama xaw a wéet. Waaye soo ma tàggatee, sama dund gi dina gën a naaj. Dinaa xàmme riirum ndëggu mu wuute ak yeneen yépp. Yeneen yi dañu may laxatuloo ci biir suuf. Sa bos dafa may wootale ci samam pax ni am tëgg. Te nag xoolal! Ndax seen nga nale tooli mboq ya? Duma lekk cere. Mboq amalu ma njariñ. Tooli mboq yi du ma fàttali dara. Te loolu lu tiis la! Waaye karaw gu mboq nga am. Kon dina neex lool boo ma tàggatee! Mboq mi nuru ak sa karaw gi dina tax ma lay fàttaliku. Te riirum ngelaw li ci biir tooli mboq yi dina ma neex…Wel wi ne cell, di xool ndoomu buur si ba mu yàgg, mu ne ko:Ngir Yàlla… tàggat ma!Ndoomu buur si tontu ko:Bëgg naa ko, waaye amuma jot. Am naa ay xarit yu ma war a xameel, ak lu bari lu ma war a xam.Wel wi ne ko:Mëneesula xam lu dul mbir yi ñu tàggat. Nit ñi amatuñu jotu xam dara. Dañuy jënd mbir yu sotti ba noppi ci jaaykat yi. Waaye, ndegam amul ñuy jaay ay xarit, nit ñi amatuñu ay xarit. Soo bëggee ab xarit, tàggat ma!Ndoomu buur si ne ko:Lan laay def?Wel wi tontu ko:Dangay bañ a yàkkamti lool. Dangay toog nale ci ñax mi, xaw ma sori tuuti. Dinaa la xeelu, waaye doo wax dara. Wax mooy indi réeroo. Waaye, bés bu nekk, dinga mën a gën a jigesi…Ca ëllëg sa, ndoomu buur si dellusiwaat.Wel wi ne ko:Dellusiwaat waxtu wa nga ñówoon démb, moo gën. Ci misaal, su fekkee danga ñów ñeenti waxtu ci ngoon, ca ñetti waxtu laay tàmbale bég. Lu waxtu wi gën di sori ma gën di bég. Bu ñeenti waxtu di jot, dina fekk ma ràkkaju, ma jaaxle: dinaa xam mbégte lan moo koy fay. Waaye soo ñówee saa su la neexee, duma xam mukk ban waxtu laay solal sama xol… Fokk ay xarbaax am.Ndoomu buur si ne ko:Lan mooy xarbaax?Wel wi ne ko:Loolu tamit lu xaw a xewwi la. Looloo waral bés du nuroo ak yeneen yi, waxtu du nuroo ak yeneen yi. Ci misaal, samay rëbbkat am nañu ay xarbaax. Alxames dañuy fecc ak janqi dëkk bi. Noonu alxames bés bu neex lool la! Damay doxantu ba ca tooli ñàmbi ya. Su rëbbkat yi doon fecc saa su leen neexee, bés yépp ay nuroo, te kon duma mus a bër.“Ci misaal, su fekkee danga ñów ñeenti waxtu ci ngoon,  ca ñetti waxtu laay tàmbale bég.”Noonu ndoomu buur si tàggat wel wi. Bi taggatoo jigesee, wel wi ne ko:Ah!… Dinaa jooy.Ndoomu buur si ne ko:Yaa ko def, musuma bëgg lu la naqari, waaye yaa bëggoon ma tàggat la…Wel wi ne ko:Waawaaw.Ndoomu buur si ne ko:Waaye dinga jooy!Wel wi ne ko:Waawaaw.Kon kay jariñu la dara!Wel wi ne ko:Jariñ na ma, ndax melokaanu mboq mi.Mu daldi ci teg ne:Demal seetiwaat roos ya. Dinga xam ne sa bos benn la ci àdduna. Dinga dellusi tàggu ma, ma neexale la benn ndéey.Ndoomu buur si seetiwaat roos yi. Mu ne leen:Nuroowuleen dara ak sama roos ba, doonaguleen dara. Kenn tàggatuleen, te yeen tamit tàggatuleen kenn. Yeen a ngi mel ni sama wel wa. Wel wu mel ni yeneen téeméeri junni wel yi kepp la woon. Waaye def naa ko sama xarit, léegi moom rekk la am ci àdduna.Roos yi daldi am kersa lool.Mu waxaat leen:Rafet ngeen waaye dangeen ne wéyëŋ. Kenn mënul dee ndax yeen. Dëgg la, sama roosu bopp ba, kuy romb dina foog ne moom ak yeen a yem. Waaye moom rekk a leen ëpp solo yeen yépp, ndax Mu tëdd ci ñax mi, di jooy.moom laa suuxat. Ndax moom laa dëpp leget. Ndax moom laa fege aw sàkket. Ndax moom laa reyal ay sax (ba mu des ñaar wala ñett yuy dooni lëppaa-lëpp). Ndax moom laa déglu muy ñaxtu, wala muy damu, wala sax mu noppi yenn saa yi. Ndax sama roos la.Mu dellusiwaat ci wel wi. Mu ne ko:Tàggu naa la…Wel wi ne ko:Yàlla nañu Yàlla wonalewaat. Lii mooy sama ndéey li. Lu yomb la: xol ay gis dëgg-dëgg, waaye li am solo bët du ko gis.Ndoomu buur si bantuwaat ko, ngir bañ ko fàtte:Li am solo bët du ko gis.Waxtu yi nga ñàkk ngir sa roos bee tax mu am solo lool.Ndoomu buur si ne, ngir bañ ko fàtte:Waxtu yi ma ñàkk ngir sama roos…Wel wi ne ko:Nit ñi dañu fàtte dëgg googu, waaye waroo ko fàtte. Yaa war a yilif li nga tàggat ba fàww. Yaa yilif sa roos ba…Ndoomu buur si bamtuwaat ko, ngir bañ ko fàtte:Maa yilif sama roos ba…Ndoomu buur si ne ko:Jàmm nga am?Juuyeer bi ne ko:Jàmm rekk naam.Ndoomu buur si ne ko:Looy def fii?Juuyeer bi ne ko:Damay teqantal tukkikat yi, di leen def ay ëmbi junni. Damay yónni saxaar yi leen di roñ, yenn saa yi ndijoor, yenn saa yi càmmoñ.Saxaar gu gaaw te leer, di bëmb ni dënnu gi, yëngal mbaaru juuyeer bi.Ndoomu buur si ne ko:Aka ñoo yàkkamti. Lu ñuy seet?Juuyeer bi ne ko:Ki ci boppu saxaar gi ci boppam xamu ko.Ñaareelu saxaar gu gaaw te leer daldi bëmb, jëm geneen wet gi.Ndoomu buur si laaj:Dañu weññiku xaat?…Juuyeer bi ne ko:Bokkuñu. Ab juuyoo la.Ndax dañu bégul fa ñu nekkoon?Juuyeer bi ne ko:Kenn bégul fa nga nekk.Ñetteelu saxaar gu gaaw te leer daldi bëmb.Ndoomu buur si laaj:Ndax dañuy topp tukkikat yu njëkk ya?Juuyeer bi ne ko:Toppuñu lenn. Dañuy nelaw ci biir, wala ñuy óbbali. Gone yi rekk ay dóor seen bakkan ci palanteer yi.Ndoomu buur si ne ko:Gone yi rekk a xam li ñuy seet. Doomu sagar dafa am solo lool, ndax dafa leen di xañ jot, ba su ñu ko nangoo ci ñoom, ñuy jooy…Juuyeer bi ne ko:Dañu am wërsëg.Ndoomu buur si ne ko:Jàmm nga am?Jula bi ne ko:Jàmm rekk.Ku doon jaay la ay doom yu gënatee baax, doom yuy faj mar. Soo naanee benn ci ayubés bi, dootoo mar a naan.Ndoomu buur si ne ko:Lu tax ngay jaay lii?Jula bi ne ko:Ag yaxanal jot la gu réy. Boroom xam-xam yi def nañu ci ay waññ. Dinañu yaxanal juróom fukki simila ak ñett ci ayubés bi.Lan lañu mën a def ci juróom-fukki simila ak ñett yooyu?Mën nañu ci def li leen neex…Ndoomu buur si xalaat ne:“Man, su ma amoon jotu juróom-fukki simila ak ñett, dina dox ndànk jëm ci ab robine…”Sama paan bi ci màndiŋ mi am na léegi juróom-ñetti fan, te maa ngi doon déglu nettali ndoomu buur si, di naanaale toq yi ma dese woon ci ndox. Ma ne ndoomu buur si:Ah! sa fàttaliku yi neex nañu, waaye defaraguma sama ropplaan bi ba tey, amatuma dara lu ma naan, te doon naa bég, man tamit, su ma mënoon a dox ndànk jëm ci ab robine!Mu ne ma:Wel, sama xarit ba…Sama ngóor si, doonatul wel wa!Lu tax?Ndax mar dinañu rey…Waaye déggul fa may xalaate, mu daldi ma tontu:Am benn xarit baax na, su fekkee sax dañuy faatu. Man, bég naa lool ci li ma amoon xaritu wel.Ma xalaat ne:“Njortul dañu repp. Musul xiif, musul mar. Tuuti naaj doy na ko…”Waaye mu xool ma, mu tontu ci sama xalaat:Dama mar tamit… nanu seet ab teen…Ma def jëfinu ku tàyyi: tandale di seet ab teen ci màndiŋ mu yaatu lool yenuwul maanaa. Waaye nu daldi jog dem.Nu ne cell di dox ba mu am ay waxtu, mu guddi, biddéew yi daldi tàmbale leer. Maa ngi leen doon seen ni ci gént ndax li ma maroon a tax sama yaram xaw a tàng. Waxi ndoomu buur saa ngi doon fecc ci sama xel mi.Ma laaj ko:Kon yaw tamit, danga mar?Waaye tontuwul ci sama laaj. Dafa ma ne rekk:Ndox mën na baax tamit ci xol…Nànduma li mu ma tontu, waaye ma ne cell… Xamoon naa bu baax ne kenn waru ko woon na laaj.Dafa sonnoon. Mu daldi toog. Ma toog ci wetam. Mu ne cell ba mu yàgg, mu newaat:Biddéew yaa ngi rafet ndax ab tóor-tóor bu kenn gisul…Ma ne ko “waaw”, dellu ne cell di xool ras-rasu suuf si, ci ceeñeeru weer wi.Mu teg ci ne:Màndiŋ mi dafa rafet…Te muy dëgg. Dama mus a bëgg màndiŋ. Dangay toog ci jalu suuf. Doo gis dara. Doo dégg dara. Waaye, am na lu ni tekk di leer…Ndoomu buur si ne ko:Li gën a rafetal màndiŋ mi mooy ab teen a ngi ci làqu fenn…Ma jékki-jékki nànd leeraayu suuf gu bari kumpa gi ma daldi bett. Ba ma nekkee xale, dama dëkkoon ca kër gu màggat, te dañu daan nettali ne dafa am alal ju fa làqatu. Naka-jekk, kenn musu ko gis, wala sax seet ko. Waaye moo doon bégle ci kër googu. Sama kër gi dafa ëmboon kumpa ci biir xolam…Ma ne ndoomu buur si:Waaw, moo xam kër gi la, wala biddéew yi, wala màndiŋ mi, li leen di taaral deesu ko gis…Mu ne:Bég naa ci li nga bokk xalaat ak sama wel wa.Mu reetaan, làmb goj bi, wëndeel póli bi.Ndegam ndoomu buur si dafa yàndoor, ma daldi koy lewwu, daldi teguwaat ci yoon wi. Sama yaram daw. Dama mel ni ku yoroon lu am solo te dëgëradi. Fooguma sax ne am na lu ko gën a dëgëradi ci Àdduna si. Maa ngi doon xool, ci leerug weer wi, jë bu xoyyi boobu, gët yu tëju yooyu, karaw googu doon foyi-foyi, ma daldi xalaat ne: “Li may gis nii aw àkk rekk la. Li ëpp solo mëneesu koo gis…”Ndegam tuñam yi teppaliku nañu, mu xaw a muuñ, ma daldi xalaataat ne: “Li daawloo sama yaram ci ndoomu buur sii di nelaw, mooy kóllëreem ak ab tóor-tóor, mooy nataalu roos buy leer ci biiram ni tàkk-tàkkul làmp, buy nelaw sax…” Ma njort ne gënati na dëgëradi. Dañu war a gën a aar làmp yi: as ngelaw mën na leena fay…Noonu may dox ba yem ci teen bi, bi jant bi di fenk.Ndoomu buur si ne:Nit ñi, dañu naan dagaj ci saxaar yu gaaw yi, waaye dootuñu xam li ñuy seet. Bu ko defee, ñuy tés-tési, di wëndeelu…Mu daldi ci teg ne:Jaru ko…Teen ba nu yemoon, nuroowul ak teeni Sahara yi. Teeni Sahara yi ay pax yu ñu gas ci suuf si doŋŋ lañu. Bii, teenub dëkk lay nurool. Waaye fii benn dëkk amu fi woon, mu mel ni dama doon gént.Mu ne ndoomu buur si:Lu doy waar la, lépp mat na: póli bi, baag bi ak goj bi…Mu reetaan, làmb goj bi, wëndeel póli bi.Poli bi daldi sab ni ag xandal gu màggat, bu ngelaw li nelawee lu yàgg.Ndoomu buur si ne:Yaa ngi dégg, nu ngi yee teen bii, mu daldi woy…Bëgguma woon mu sonn. Ma ne ko:Bàyyil ak man, dafa diis ci yaw.Ndànk ndànk ma jukki baag bi ba ci pind bi. Ma dej ko ci. Woyu poli bi baa ngi doon riir ci samay nopp, maa ngi doon gis tamit jant bi di yëngu ci biir ndox mi doon yëngu ba tey.Ndoomu buur si ne:Dama mar a naan ci ndox mii, may ma ma naan…Ma daldi nànd la mu doon seet!Ma yékkati baag bi ba mu tolloo ak ay tuñam. Mu gëmm di naan. Neexoon na ba mel ni xewu jàmm. Ndox moomu ëppoon na aw ñam rekk. Mu ngi sosoo ci dox bi ci leerug biddéew yi, ci woyu póli bi, ci sama coonoy loxo. Baaxoon na ci xol bi ni ab neexal. Ba ma dee gone, leeraayu garabu Nowel, misigu meesu xaaju guddi, neexaayu ree ji ñoo daan leeral neexalu Nowel ba ma daan jot.Ndoomu buur si ne:Ci sa palanet, nit ñi dañuy bay juróomi junni roos ci benn tóokër… te duñu ci gis li ñuy seet…Ma tontu ko:Duñu ko gis…Ndekete li ñuy seet mën nañu koo fekk ci benn roos rekk wala ci tuuti ndox…Ma tontu ko:Dëgg la kay.Ndoomu buur si daldi ci teg ne:Waaye gët yi dañoo gumba. Dañoo war a seete xol.Naanoon naa. Maa ngi doon noyyi bu baax. Bu jant bi di fenk, suuf si dafay yor melow lem. Bégoon naa tamit ci melow lem woowu. Lan moo waroon a tax ma am xol bu naqari…Ndoomu buur si toogaat ci sama wet, wax ma ndànk:Danga war a def li nga ma dig.Lan laa la dig?Xam nga ko… ab sunjuñ ngir samam xar… maa yilif tóor-tóor booba!Ma genne ci sama jiba nataal yi ma tàmbali woon. Ndoomu buur si seen leen ree, daldi ne:Sa guy yi, ay suppome lañuy xaw a nurool…Oh!Man mi doon tiitaroo sama guy yi!Sa wel wi… noppam yi… ay béjjén lañuy xaw a nurool… te dañu gudd lool!Mu daldi reetaanaat.Ngóor si, loolu jaaduwul, mënuma woon a nataal lu dul biir yeew ak biti yeew.Mu ne ko:Oh! Dina baax, xale yi xàmme nañu.Ma daldi rëdd ak kareyoŋ ab sunjuñ. Sama xol naqari bi ma ko ko wonee:Danga am ay mébét yu ma xamul…Waaye tontuwu ma. Mu ne ma:Xam nga, sama wàcc ci Àdduna si… ëllëg lay mat at…Ginnaaw ba mu ne cell lu yàgg, mu daldi newaat:Fu jige fii laa wàccoon…Kanam gi daldi gën a xonq.Ma delluwaat am naqar wu doy waar te xamuma lu tax. Waaye ab laaj dikkal ma:Tandalewoo rekk di doxantu, yaw rekk, lu tolloo ak junniy kilomeetar sa diggante ak dëkk yi, suba ga ma la xamee, booba ak léegi mat na juróom-ñetti fan! Danga doon dellu fa nga wàccoon?Kanamu ndoomu buur si gën a xonqati.May sikki-sàkka, daldi ci teg ne:Xay-na, li muy mat at moo tax?…Kanamu ndoomu buur si dellu gën a xonq. Du tontu mukk ci laaj yi, waaye kanam gu gën a xonq du “waaw” lay tekki, am déet?Ma ne ko:Ah! Tiit naa sax…Waaye mu tontu ma:Léegi, danga war a liggéey. Danga war a dellu ca sa masin ba. Maa ngi lay xaar fii. Dellusiwaatal ëllëg ci ngoon…Waaye sama xel dalul woon. Maa ngi doon fàttaliku wel wa. Su ñu la tàggatee, mën na am nga jooy tuuti…Amoon na ci wetu teen bi, miir bu màggat bu xàppatiku. Ca ëllëg sa ca ngoon, bi ma wàccee laa seen sama ndoomu buur si toog ca kaw, tànk ya di lang. Ma dégg ko muy wax. Mu nga naan:Kon fàttalikuwoo ko? Du fii la dëgg-dëgg!Keneen dafa ko war a tontu ndax dafa ci teg ne:Waawaaw! Tey la bés bi, waaye béréb bi du fii…Ma wey di dox jëm ca miir ba. Gisuma kenn, dégguma kenn ba tey. Waaye ndoomu buur si tegaat ci ne:Dëgg la kay. Dinga gis fi samay tànk tàmbale ci suuf si. Doo def lu dul xaar ma fa. Dinaa fa dem guddig tey.Maa ngi dànde woon miir ba ñaar fukki meetar, ba tey seenuma dara.Ndoomu buur si ne cell lu yàgg, daldi ne:Ndax am nga daŋar ju baax? Wóor na la ne doo ma mettital lu yàgg?Ma daldi taxaw, sama xol naqari, waaye xamuma ba tey li xew.Mu ne:Léegi, demal sa yoon… Dama bëgg a wàcc!Ma daldi wàcce samay gët ci taatu miir bi, ma daldi tëb! Xeetu jaan ju mboq ju la mën a faat ci diir bu gàtt a nga fa woon. Li may daw lépp, maa ngi dugal sama loxo ci sama jiba ngir génne lawarweer, waaye riir mi ma doon def tax na ba jaan ji ne menteñ ci suuf ni ndoxu robine muy ŋiis. Mu daldi jaar ndànk ci diggante doj yi ànd ak riir mu ndaw mu mel ni mu weñ.Ma agsi ci miir bi, ca saa sa, ngir awu ndoomu buur su weex si ba mel ni perkaal.Lii lu mu doon! Dangay wax léegi ak jaan yi!Ma dindi kolam gu mboq ga mu daawul tàggool. Tooyal kaabaab yi, may ko mu naan. Léegi nag, ñimeetu ma koo laaj dara. Mu ne ma jàkk di ma xool, jël loxoom yi laxas ci sama baat. Maa ngi doon yëg xolam bi di tëf-tëfi ni picc muy faatu bu ñu ko jamee ak fetal. Mu ne ma:Mu ne: “Léegi, demal sa yoon… Dama bëgg a wàcc!”Bég naa ci li nga gis li ñàkkoon ci sa masin. Dinga mën a ñibbi sa kërNoo ko xame?Dama ñówoon ngir yëgal ko sax ne matal naa sama liggéey ni ko kenn foogewul!Tontuwuma dara ci sama laaj, waaye mu teg ci ne:Man tamit tey laay ñibbi sama kër…Ginnaaw bi mu ne ma ak xol bu naqari:Moo gën a sori… moo gën a jafe…Yëg naa ne am na lu doy waar lu xew. Ma taf ko ci sama dënn ni ab xale, waaye mu mel ni kuy suux ci ag kàmb te mënuma def dara ngir téye ko…Xoolin waa ngi ñàng, gët yi aju:Maa ngi ak sa xar mi. Te maa ngi ak kees gi ngir xar mi. Te maa ngi ak sunjuñ bi…Mu daldi muuñ ak xol bu naqari.Ma xaar lu yàgg. Ma yëg ne mu ngi gën di tàng:Ngóor si, danga tiit…Dafa tiit kay! Waaye mu ngi ree ndànk:Dinaa gën a tiit bu ngoonee…Sama yaram wi dee ndax li ma yëg ne bëy wees na mbuus. Ma daldi xam ne sama xol mënul nangu ne dootuma dégg ree jooju. Ci man, mu ngi meloon ne ab seyaan ci diggu màndiŋ.Ngóor si, bëgg naa déggaat la ngay ree…Waaye mu ne ma:Tey ci guddi lay mat at. Sama biddéew dina feq tiim béréb ba ma daanu woon daaw…Ngóor si, mbiru jaan, ndaje ak biddéew yooyu yépp, ndax du gént gu naqari rekk, am déet…Waaye tontuwul ci sama laaj. Mu ne ma:Li am solo, deesu ko gis…Dëgg la kay…Dafa mel ni tóor-tóor ba. Soo bëggee tóor-tóor bu nekk ci ab biddéew, dafay neex sooy xool asamaan si bu guddee. Biddéew yépp dañuy tóor-tóor.Dëgg la kay…Dafa mel ni ndox mi. Mi nga ma joxoon ma naan dafa mel ni misig ndax póli ba ak goj ba… yaa ngi koy fàttaliku… neexoon na…Dëgg la kay…Bu guddee, nanga xool biddéew yi. Sama kër dafa tuuti lool ba duma la mën a won sama bos. Noonoo gën. Sama biddéew, benn ci biddéew yi lay doon ci yaw. Kon biddéew yépp ngay bëgg a xool… Yépp say xarit lañuy doon. Te dinaa la jox ab neexal…Mu reetaanaat.Ah! ngóor si, ngóor si, bëgg naa dégg ree jooju!Loolu sax mooy samab neexal… dafay mel ni ndox ma…Loo bëgg a wax foofu?Nit ñi dañu am ay biddéew yu bokkul. Ci ñiy tukki, biddéew yi ay tegtal lañu. Ci ñeneen ñi, ay xóoyantaay lañu. Ci ñeneen ñi am xam-xam, ay jafe-jafe lañu. Ci sama jaaykat ba, wurus lañu. Waaye biddéew yooyu yépp a ngi ne cell. Yaw, dinga am biddéew yu melul ni yu kenn.Loo bëgg a wax foofu?Booy xool asamaan si guddi, dafay mel ni biddéew yépp ay reetaan ndax ci benn ci ñoom laa dëkk, ndax ci benn ci ñoom laay reetaane. Yaw, dinga am biddéew yuy reetaan!Mu daldi reetaanaat.Te boo dëfalee sa bopp (nit dafay dëfal boppam saa su nekk), dinga bég ci li nga ma xam. Sama xarit ngay doon saa su nekk. Dinga bëgg a reetaanandoo ak man. Te yenn saa yi dingay ubbi sa palanteer noonu rekk ngir dab sa bànneex… Te sa xarit yi, bu ñu la gise ngay xool asamaan si di reetaan, dinañu jaaxle. Bu booba, nanga leen ne: “Dëgg la, biddéew yi dañu may reetaanloo saa su nekk!” Te dinañu foog ne danga dof. Dinaa la nax, nax yu metti…Mu daldi reetaanaat.Dina mel ni joxuma la ay biddéew waaye ay keseŋ-keseŋ yuy reetaan…Mu daldi reetaanaat ba yàgg mu ne tekk:Bu guddee… ma ne… bul ñów…Duma tàggoo ak yaw.Dinaa nuru ku am lu koy metti… dinaa xaw a nuru kuy faatu. Noonu la. Bul ñów xool loolu, jaru ko…Duma tàggoo ak yaw.Waaye dafa jaaxle woon.Dama la wax loolu… jaan jee tax tamit. Bëgguma mu màtt la… Jaan yi dañu soxor. Mën nañu màtte ngir seen bànneex…Duma tàggoo ak yaw.Waaye, am lu dalal xelam:Wànte duñu am daŋar ñaareelu màtt-màtt bi…Guddi googu, gisuma ko muy dem. Dafa yolliku ndànk. Ba ma ko dabee, mu ngi doon waaxu, waaxu mu dëgër. Dafa ma ne rekk:Ah! yaa ngi fi…Mu daldi jàpp sama loxo. Waaye xelam jaxasoowaat:Waroo woon a ñów. Dinga am tiis. Dinaa mel ni ku faatu, waaye du doon dëgg…Man ma ne cell.Xam nga. Dafa sori lool. Mënuma yóbbaale jëmm jile. Dafa diis lool.Man ma ne cell.Waaye dina mel ni àkk wu màggat wu ñu sànni. Àkk yu màggat yi tiisuñu…Man ma ne cell.Mu xaw a yoqi. Waaye mu gën a góor-góorlu:Xam nga, dina baax. Man tamit dinaa xool biddéew yi. Biddéew yépp, ay teen ak póli yu xumaag lañuy doon. Biddéew yépp dinañu ma may ma naan…Man ma ne cell.Dina neex lool! Dinga am juróomi téeméeri milyoŋi keseŋ-keseŋ, dinaa am juróomi téeméeri milyoŋi teen…Moom tamit, mu daldi ne cell, ndax dafa doon jooy…Fee la. May ma ma def ab jéego man doŋŋ.Mu daldi toog ndax dafa tiitoon. Mu newaat:Xam nga… sama tóor-tóor ba… maa ko yilif! Te dafa néew doole lool! Te dafa muusul dara. Ñeenti dég yu tekkiwul dara la am ngir aar boppam ci lépp…Man ma daldi toog ndax mënatumaa taxaw. Mu ne:Mu ngi noonu… Jeex na tàkk…Mu xaw a sikki-sàkkawaat, daldi jog, def benn jéego. Man mënuma woon a yëngu.Amul lu dul ag melax gu mboq ci wetu waqam. Mu ne tekk ab diir. Yuuxuwul. Mu daanu ndànk ni garab di daanoo. Deful sax am riir ndax suuf si.Booba ak léegi mat na dëgg-dëgg juróom-benni at… Musaguma nettali loolu. Sama xarit yi ma fi giseel bég nañu lool bi ñu ma gisee may dund. Sama xol neexul woon waaye maa ngi leen doon wax ne: “Coono bi la…”Léegi xaw naa giif. Maanaam… du ba mu jeex tàkk. Waaye xam naa xéll ne dellu na ca palanetam ndax, ba jant bay fenk, gisatuma jëmmam ja. Du woon jëmm ju diis lool… Te bu guddee bëgg naa di déglu biddéew yi. Dafa mel ni juróomi téeméeri milyoŋi keseŋ-keseŋ…Mu daanu ndànk ni garab di daanoo.Waaye noonu mbir mu doy waar daldi xew. Sunjuñ bi ma nataalal ndoomu buur si, dama ci fàtte dolli seelu der wi! Du ko mus a mën a takkal xar ma. Noonu ma laaj ci samam xel: “Lu xew ca palanetam ba? Mën na am xar ma dafa lekk tóor-tóor ba…”Yenn saa yi ma xalaat ne: “Déedéet kay! Guddi gu jot, ndoomu buur si dafay dëpp ak leget tóor-tóoram ba, te dafay wattu bu baax xaram ma…” Ma daldi bég. Te biddéew yépp a ngi ree ndànk.Yenn saa yi ma xalaat ne: “Bés du ñàkk suñu xel génn ci, musiba am! Ag ngoon mën na fàtte leget ga, walla xar ma génn ndànk guddi…” Keseŋ-keseŋ yépp daldi soppaliku ay rangooñ!…Loolu kumpa gu réy la. Yeen ñi sopp ndoomu buur si tamit, ni man, dara yemul ak, ngeen xam ne, fenn ci àdduna, fu kenn xamul, ndax am xar mu nu xamul, lekk na walla lekkul ab roos…Xoolleen asamaan si. Ngeen laaj seen bopp: “Ndax xar ma lekk na walla lekkul tóor-tóor ba?” Ngeen gis ni lépp ay soppiku…Te menn mag du mus a xam ne loolu am na solo lool!Ci man, foofu mooy béréb bi gën a rafet, bi gën a tiis tamit ci àdduna. Béréb bi benn la ak ba ca xët mi jiitu, waaye dama ko nataal beneen yoon ngir won leen ko bu baax. Ndoomu buur si fii la feeñe ci Àdduna si, fii la réere.Xoolleen bu baax béréb bii ngir mu wóor leen ne dingeen ko xàmme, bés bu ngeen demee Afrig, ca màndiŋ ma. Te su fekkee jaar ngeen fa, maa ngi leen di ñaan, buleen yàkkamti, xaarleen tuuti ca suufu biddéew ba tembe! Su ab xale ñówee ci yeen, su reetaanee, su amee karaw gu mboq, su fekkee du tontu bu ñu ko laajee, dingeen xam xéll kan la. Kon nangeen laabiir! Buleen ma bàyyi ak xol bu naqari: bindleen ma ngir wax ma ne dellusi na…Bismillaahi rahmaani rahiimi DOF YI:  Damaa génn bis saa kër di dox romb benn dof Mu toog cib ruqam jël ay yoxoom faste ciy waggam  Te leeg-leeg mu ree leeg-leeg mu jooy rafle wang ko wër Ma ngay lox keroog daa sedd boolek tarug lëndam  Wérul waaye teewul nag mu dis gor nde tàllalul Loxoom kenn tooñul it ña toogoon ci ag wetam  Yaram waa nga sooñoo sooñoo duw dàll dug basaŋ Te lee-lee mu taw ndaysaan ba taa suuxal ab ëmbam  Bu xiifee pupel lay dem amul ndey ju koy tibbal Fa nuy këppi des lay dem fa lay fekki aw ñamam  Te it man la wax day mujj dem lekki ñam wu bon Wu am yaari fan woo xam ne baaxul ci ag wéram         Na muy def? Gisul yaayam te it amna yatti at Yu mat sanguwul lum sol da koy for ci ay sënam  Bu jaaykat bi sànnee màngo mbaa sax orãs bu nëb Mu daw këf ko noonee sax la koy lekke cig takkam  Ngalaw sàqi nit daw tàbbi néegam ne kàpp tëj Mu des tay kanaayal want yay dal ci ay gëtam  ndaysaan bu rombew dàll mbaa pot wallaw sagar Da koy teg lu rëy moo tax mu koy boole cib ëmbam  Dafay waxtu fum wéetée te lee-lee mu mer di xul Te kat am na ndey am baay ba am rakk ak magam  Ba muy wér la bokkak ñépp bis ñëw ñu dal ko ber waay wéradee tax waaye as gor la woon su gëm  Rakkam donn nab néegam jabar jaa ngi séy feneen Te ndoom sam amoon boobee batay xolu koy gëtam         Juróom yaari doof lañ fekk Tàmbaa ñu rendi leen Ba jël séen i awrak séen i yuur lii ka daw yaram  Dañoo butti ñee xar boppi ñee ñee ñu sànni leen Ci ay kër yu kenn dëkkul ba ñuy xeeñ ñu door a xam  Gisal ñaata yoon lab dof di xëy dee ci ay tabax Yu yeggul ba am ay fan ba fay xeeñ te kenn du xam  Gisal benn dof bee faatu Leelan ci wenn xur Ba fay xeeñ te ab xiif rekk moo sànk ag dundam  Gisal ñaata yoon lab dof di xëy lekk ñam wu bon Ba febar ca ay at kenn du jug saytu ay mbiram  Gisal ñaata yoon lan fekk ab dof mu xëy wësin Te ken man ta laaxaan kenn ken foogulab ëmbam  Gisal ñaata dof ngay fekk dus kumba mbaa tubay Dañuy rafle noonee rek di dem ñépp gis pëyam         Gisal ñaata dof ngay fekk duñ jekki duñ nelaw Dañuy dox ba dee doo gis ku naa xam na bàmmelam  Te gis naa fi bis ab dof bu am benn góom bu rëy Ma ngay wokkotoo kay waxtu kenn saytuwul wéram  Lii lee tax ma jug tay woo Etaa beek ñi Yàlla ñor Ñu booloo taxaw tey saytu jaa-Yàlla yii ñu am  Wowóowow wowóo yéen góornëmaa réew mi walluleen Ewaay walluleen as gor su xëy ñàkk am xelam  Te gis ngeen fi ay dof yoy ku leen faj ñu daa di wér Te xam ngeen ne mbooleem dof yi koo tëye dootu dem  Nde dof boo fi gis muy dem kërug nit la bàyyi koo Ku wér dellu ciy mbokkam xarit xel dafay xalam  Te gis naa ku faj mbaamam te gis naa ku faj fasam Fajum jàmb-jóobam faj goloom sax fajub xajam  Te taxtil mu faj mbokkam mu xëy ñàkk am xelam Ku faj mbaam fajub xaj bàyyi nit àndul ak xelam  Ci lii sax ci laay faf ñaaxe askan wi may waxal Ñu daw lépp luy tax nit di xëy ñàkk am xelam  Xelal gànjarag nit xel la nit am ba not mbëfër Xelay tax xaleb naar not gëléem bay xëccab nosam  Xelay tax nu wullig naaga war xàcc tay dañal Te xam gee ne du maasam nit ci dooleek ci ag rëyam  Xel ay tax ba lislaam teg nu jëf waa ju ñàkk xel Asal dootu am aw yiw te dootu yilif këram  Xel ay tax nga xàmmee mbaax xel ay tax nga daw lu bon Xel ay tax ba nit xam lëf ci Buur Yàlla ak mbiram  Xel ay ndab la xam-xam tàbbi ngir waa ju ñàkk xel Du xam lëf du am lëf waa ju am xel am i yëfam         Xel ay leer ga nit xëy tedde moo tax ba Aadamun muñ Di sangub malaakaak jinne Ibliisu ñàkk ndam  Xel ay tax ba nit rekkay sangub suuf lu weesu nit Xarit loo fi gis ngir nit la ngir moo yoram xelam  Xarit ñàkki gët mbaa ñàkki waaraama gën nga nàkk Am xel xel ay nit nit nitteetil ci ay cëram  Ku jàngoon walaa tulxuu bi aydiikumóo ilaa Dangay xam ne kon kuy yàq am xel yorul gëmam  Ma wax yenn mbir yuy  tax ba sun ndaw yi xëy di dof Ñi ley rab la nii ay raab la raab yàq nay ndawam  Dofab raab dafay wuuteek dofab rab ci yenn mbir Na ñuy moytu yàmbaa daw dorog bàyyi ay mbiram  Dofab iilu ak bob siisu ñoom it danaa ci ñëw Damay jëkk a way ki sàngara yàq ag dundam*         Bu kenn fóoni diyiyã day rayum xel di yàq xol Lu rey xel di yàqub xol ku koy def du nit daxam  Te alkool alag naw gaay ku koy naani dootu wér Lu waay am lu dul wér jaay ko ngir jënde kok wéram  Lariklees di yàqal nit ci xol ak ci ay ër Ñi xam nee ñu day dem sax ba far gàttal ug dundam  Te dee diis ku koy naan man na dee dee gu diis te tar Nde luy fuq bët moo gën ci nit luy fuqab xolam  Gisal waa ji naan sum-sum ne xëndaŋ ci géddi bëy Nelaw bay xaran sum soof na lool xel yi lay gësam  Amoon na ku màndim sëng faf dër di yag-yagal Ñu koy tàccu muy taasook a saagaa ci ab ëttam  Te am na ku naan biiñ daanu bañ sàcc lam yoroon Te muy lim bu rëy boo xam ne moo yor dundug këram         Amoon na ku naan sàmpaañ di xeexoo ñu far ko ray Sulaar saa ko jam ay paaka ndaw dee gu ñàkk jom  Ku naan roos du rus nit dootu rus Yàlla dootu rus Njabootam ndaxam man naa sëyak yaayamak rakkam  Wisig yeek falaag day yàq am xel ba leen dorog Kokaa gën kokaayine fopp cib xol akuw yaram  Te gis naa ku naan am ñoll daa màndi bay tërëf Xalel yaa ko sottim ndox mu far yàq ay sëram  Te it am na dof yoo xam ne ay wird lañ yoroon Ba rawhaan ya dofloo leen ñu far topp ay xëram  Gisal benn waay biy wird ab diir mu summi ay Yëreem summi caayaam génn néegam di dox di dem  Te kat bañ ko laajee nee na suuf see ko àttanul Ma laaj waa ji kon san suuf la doon sàmp ay ndëggum    Te talsam yi ak rawhaan yi lim sànq ciy xalel Dorog mantikoo jot fàww daf dul lu neex a xam  Te say jàq tax nas cam di siisook a say ba dof Kurus ag ndofam day metti ndax yombulam pajam  Gisal jenn waay jiy yuuxu tay daw di wër te naan Dafay bañ a doon ab xutbu kii séenu nag ndofam  Te am raxasun xas-xas xarit xawma lum saxal Lu dul ndof jëlal aw tur wu leer bàyyi talsamam  Te tas tas na waay bam yuuxu xàccit mu tas këram Te tas mbiramak soxnaam ñu naa déet mu tas xelam  Kitil ak katal ak màkk jal-jal ku koy sikar Bu teewloo war a naree dafay waat yu saf xorom Te ag nasabin ak hatariisun ku leen bawul Dafay mujj rekk fab ay mbubbam daanu ciy sënam          Jaxaay yaayi dëhtëhtiilu doofloo na ay kuréel Jalaal jal na fiy wàmmeel te dofloo ñu am xorom  Gisal waa ji tëj néegam ba ab diir mu mbëkk daw Te naa maa nee ajabaaru maa tay ci ab ëttam  Ku woo Ummu Muusaak yaayi Xëlbaa ci ay kurus Ma woo man ki bindoon yaayi Muusaa te yor mbiram  Ku fiy woo Afaariitun minal jinni man ma woo Ka bindoon Afaariitun te yor léppi wërsagam  Dalal nag te teey booy sàkku mbir ndax ku wattuwul Xérak ëppalak yàkkamti looy sàkku doo ko am  Faral noppi yaw Baas wax bu niwee te am njariñ Dafay doy salaatun yal na dal Taaha ak ñoñam            Sutura yittéel na ku ne:  Lu tax nit ñi buñ déggee lu baaxul ci nit ku yiw Taxaw temm ngir yaatal ko bam law ba daj fu ne  Lu tee woon nga jéggal nit te koy nëbbaley ay sikkam Ndaxam suturas Buur Yàlla yittéel na cam su ne  Goray xam safaan dencal ko mbokkam ba faatu ñëw Ragal Yàlla tax ak maandu ak xam na ñëw bone  Bu leen weratib jullit bu leen yàq ab deram Ku fiy dund feek deewóo safaan man na laa gane  Wolof day misal ag dund ciw koor Ku jàpp bis lifeeg dog jotul ag jubu weesul fa dog bone  Di siiwal safaanub nit ba far ëpp koy ayib Ku am xel du def loolii bu leen yor xelam gone         Lu tee woon nga nëbbal kob safaanam te Yàlla tax Ndagam Yàlla mooy sattaaru maandooy li war ku nee  Na ngeen moytu jëw baaxul te daa mel ne lekk nit Te rambaaj a raw day tax ba ay bokk duñ mane  Na ngay nëbbe say bon-bon bëggóo kenn xam ca lëf Na las cam di nëbbey bon-bonam kon bu koy wane  Te Ibliis ma ngeen daa muslu tey moytu ag mbonam Mu ngoo gii ci seen apaareyiy woote tay sone  Te anternet ay ab jumtukaayam di daamaram Koneksiyoŋ bi mooy xontam bi ngay aktiwey done  Nataalak wokaal boo jot ci watsab ñu koy toxal Efaaseel te bul partaase luy yàq ay gone  Éy waay siggileen watsab yi day yàq seen i xol Lu ngeen am ci mbon ngay xew Farãsak la xew Gine         Éy waay siggileen ceetaan mi réeral na seen i xel Ba kenn dóotul jàmmanteek i nawleem ya koy gane  Ewaay siggileen for yoon wa yéenak ci xuur wu rëy Wu lëndam te gar yang fay sibuy yong ay tene  Ewaay siggileen ndax Yàlla seen gët yi xoolu yiw Ba laa leeri gët yee fàddu xoolleen fa mbir ya ne  Li apaarey yàqal nit ku koy xayma doo fi jug Batay kuy naxub diriyànke ayfon nga koy cane  Li watsab di jël ciy waxtu  ndax jur na ay njariñ? Te moo tax mukalaf yaa ngi niiy waxtu niy gone  Na muy yàqe dundug nit dafay dem ba mel ne sax Manul ñàkk cig dundam te am kooy lëjal ku ne  Li ngay def ci Feesbug boo ko jàppoon dogub sikar Ndaxam lee nga am xam-xam yu Feesbug ya dul wane         Te kat ñàkk Feesbug lortilës cam nde Yàlla mii La muy sédd ab jaamam ci sax ciw turam la ne  Kurus gaa ngi nii der baa ngi nii jukki baa ngi nii Ta dog yaa ngi nii céeboy ngënéel yaa ngi dët fu ne  Ku sellal ndabal biiram mu feesak tawab ngëram Ku not ab xolam cib net ñu nattoo ko mbon ku ne  Ndagam deftilag mbon waxtilag mbon di gis lu bon Akay déggi bon-bon doy na lag mbon fa mbon bone  Te man maa ngi nii xamteeti mas lëf Te fàtte naa li saa xol bi takkoon fëtt naa mokkal ak lu ne  Damaa talatul sax wérd mba may talug nafar Damaa sonn ngir ndéggat yi gaa yi di ngun-ngune  Mo Baas tee nga sàlloo tuub te faf raasi wépp yiw Labat may yi tàggook moy yi moy yaa ngi lay gane         Te mbon sax jigul sëppéen ba sàkkaa ku tol ne yaw Faseek moy yi daa jot sëkk ngir doonatóo gone  Ka jéggal ña juumoon démb tey nëbb ay ayib Dagaan naa ko ag njéggal gu far saa ayib yu ne  Ka xam lépp cib jaamam te muural ko ay moyam Fa laay tuube laa jàdde ci ag mag ba cig ngone  Ka jéggal laram Daawuda laay sàkku njéggalam Te moo jéggaloon Yuunus nde moo tee mu faf jëne  Ka jéggal Badar jàmbaar ya songoo te diine tax Asal man na maa jéggal ci mbaxam gi moy gu ne  Te kii jéggaloon Wahsii ma xar dënnu Hamsatin Asal man na maa jéggal te ràngal ma pal ku ne  A yallaahu yaa rahmaanu yaa sañ te yaay dogal Fa salli halal maahii te far mbon gi dag fu ne         Tagg Sëriñ Tuubaa:  Yewwuleen bu Yàlla faale Ab laram na ñépp dagu  Dag ca péeyi ba lay xala añ Wuyusileen ci seeni sago  Xaadimu Rasuuli la fal Gàngunaay ga moo ko jagoo  Moom la Yàlla far ca lëzal Nattu yooya moo ko tegoo  Farlu gaak yittéem ja mu yor Lëf taxul mu raf bu dogoo  Yàlla rekk rekk la ŋoy Alxuraan la mas di fegoo          Sopp Mustafaa di xolam Aw taggam la mas di wogoo  Aar na ngir mi Yàlla tëral Ag tëyam la mas di wegoo  Waa ju xam du wër ku ko moy Moom la Mustafaa di sagoo  Lim defar ci dénd bii doo Seeru fii kemam ba Tógóo  Wër wëraani dem na ba ñëw Dem na Misra dem na Segu  Wër na ñoñ-arab  ba dajal Ñëw ñu naa ko yaw jugagóo  Nee gisul fi dëe ki didi Réew mu nekk nee na fa góo          Ab Yonen ci Taha la yam Xejj baa ngi kaay nu dagu  Baas yëngul te way ko daxam Soo ko bàkkagul wayagóo  Baas yëngul te jublu ci moom Soo ko jubluwul wayagóo  Sant rekk mooy li la war Yaa ngi saddi way te gagóo      0    Afrig: Afrig sa doom yaa ngi war ay gaal di tàbbi ci mbeex Di lab di dee soo jógul kat lee ñu faatu ba jeex  Sa néewi doom yaa ngi géej giy gëq booba ba tay War-ndéexe tax leen a war ay gaal yu gudd ta déex  Géej gii jirimloo na ay ndaw tas na ay këri-kër Jeeg jiy jotul seen i rangooñ sax ci tuuru ba jeex  Ay ndaw yu am doole am xam-xam di sànku jubul Afrig jógal kar sa ndaw yii leegi say gone jeex  Su géej gi dee ray tubaab yiy jàppe ak di fital Nga sax ci nguurook a xëccoo ay pal balaa bi du jeex  Kuñ fal mu lëngook i gaayam sax ci sàcc alal Di taax ak ay tuuxu ay sàntam di regg ba géex  Rongooñi waadoole yeek miskiin yi faf saf i déeg Di siim cerey wuur yi tay siif seen ñaxet di ko ñeex          Way-ñàkk yiy wéy ci seen ug ñàkk gaa ya amoon Di gën di woomal bariy daamar di lekk lu neex  Baykat ba daa suqlim réew réccu lum baye woon Bay weeri weer jaaye as njëg notti notti ga yeex  Ku jaay kilob gerte tay jii njëg sa num man a toll Du mat kilob ceeb mo ndax baykat bi deeti na féex  Tay Afrikaa jaay na ay géejam yabooy ak i jay Lay xonti doomam tubaab yiy yóbb jën yi fi weex  Ag càmm yàqu na, jur giy wopp parlu hamul Baykat yi ak sàmm yaa ngiy soow i ruur ak a xeex  Ku màng téemeeri nag ren jublu àll déwén Mu mànki fanweeri nag ag càmm yàqu na jeex  Ku jàng yor ay lijaasaam mun la ham fumu xëy         Yii rekk a tax ndaw yi jóg war gaal yi tàbbi ci mbeex  Afrig jógal defaraat mbay mii nga ham te defar Sa càmm gii nanguwaat géej gii tubaab yi ne céex  Sekkarti dex yii ñu sakkoon jël sa ndaw yi nga ham Joxleen i xëy dunde sam koom ñàkk dal di fi jeex  Yaw am nga way xaralaak ay waane am ñu xereñ Say suuf njariñ li mu ham réerul ba dee fi ko jeex  Am ay garab tay jëggaanim paj ci réewi Tugal Say ndën di ñor ngay xëccoo lañ wetti ak di ko wéex  Afrig dogal buumi njaam yii ndax nga àgg ca kaw Lu der bu ñuul tële tay bay jaamu till yu weex.  Lu nit ku ñuul di xëccoo ak nit ku weex du ca jot Ak doonte moo ko yayoo ñuul tax du jiite ñu weex          Seetal sa doom yiñ fi ràngoon ngir ñu wallu tugal Dogan kon ak ñoom tugal day far ca boobële xeex  Tay jii Tugal xañ la ay wuntam sa ndaw yi taxaw Di ñalgu ay gaal di xét ay géej di faatu ba jeex  Biddanti bon na ndaxam Afrig bu teeloon a jóg Kon tay Órob du nëxal géejug xelam ba du téex  Seetal ma réew mii di bañ lim am di jëgg di jël Ceebub Risaatool bi jeeg jii nee ñu mantil a neex  Tay dàlli Turkeek i Siin ngay jëndi junni di sol Te dàll Ngaay nekk nii gën fopp piire te féex  Orãs ji ñor Kaasamaas lañ jal ci mbedd mi def Juñ jëggi ciy firigoo ngir nee ñu moo gën a neex  Sobles Risaatool la ñuy wànteer ca luuma ya tay Sobles bitim réew si lañ seeral ne moo gën a weex          Jëggaani aw làkk jox sam réew ñu fàtte Wolof Di soppi sax der bu ñuul ciy jumtukaay ba mu weex  Moo der bu ñuul lu la jot lii ndax tayeef la ci yaw? Déedeet li sam xel mu nëx taxtil ba nëxtil a téex  Faral taxaw  foofu yaw Baas njàmbatak ba a yam La gaa ya daa mer ci baawon mer la muy tëe a seex  Allaahuma salli halaa Sëyyidinaa Muhammadin wa sallim              Sama yaay: Mëdu mbàkkeey samab xarit Ba ma noon Baas jëlal këyit Wile way def ci ay bëyit Mëdu yaay Faatu neel bërit Su ma àddoo dinan daje  Fahilaatun ma faahilu Aji-way masti koo soloo Mëdu jàppal bileb daloo Ndimo fum yeese am solo Kumu neex sañ nga maa koji  Sunu yaay Faatu kat mbiram Ku fi xam  war nga caa xalam Lamu daa def ca biir këram Ba waral may fëgg ay dëndam Bajara  maa ngi baj-baji          Sunu yaay boo yaboo tëddal Te nelaw yaa yayoo saddal Wile way maa ngi lay yattal Galenub way te lay tëggal Bajara maa ngi baj-baji  Duma deñ nag di saddi way Di la way way wu gétti way Wa ñu daa way ca Faatu Gay Di la bal Jaaga lañ ko way Sama way lépp a cay daje   Sunu yaay laa ni say jikkoo Ku ci jël benn doom ji ko Bu ñoree ñépp seetsi ko Wutileen suuf te rijj ko Faruleen tex faraasu ji            Su guddee ñépp dem tëri Du ko tee jóg di kër-këri Bu ayee ñam wa day bari Ku ne jël kopp yay jëri Bu yakkee ñép a fay daje  Sunu yaay bóoy du xas du jëw Du xuloo it du wax ca kaw Di teral mag di teete ndaw Te du xeeb loo ko jox mu naw Su meree muñ la koy faje  Du wëreeluy wutiy dërëm Su xëyee sàkku jiy ngërëm Bale fóot yakk ciy dabam Su añee jekki cib ëttam Du wëreeluy wuyiy ndaje           Masumaa jis ñu àtte ko Masumaa jis ñu yedd ko Du desal ñam ba bitti ko Du gëjeek nit ba fakk ko Su bégee it du baj-baji  Bu la dee yar da lay digal Si la naxtaan ak ay bégal Su ñu taajee mu lay tegal Te su tàngee mu lay daggal Di ko jal teg ba day daje  Ku tawat yaay a lay ragal Gone jooy yaa a lay tëgal Su daloo day joxey ñërël Ba jaral mag ña yag-yagal Di ko way ak di baj-baji            Ku wësin yaay a koy ruyal Ku ayeet yaa a koy tayal Bu xippee yaay a koy layal Ku wësin yaay a koy foral Ku feral foofa lay dëji  Sama yaay yaa yayoo dukkat Di la feccal te naa dëggit Di tëlëj tey fëggiy leget Di la làccal ci say këll it Di la tàccul di taj-taji  Su nu reeree mu natt njël Di ko soq ak di wal ba njël Bu nu yewwoo di jàng njël Ndeke buntam ba sax tëjul Ku tëreegul numuy tëje?     Sunu yaay bóoy du tudd nit Fumu nekkul du yàq nit Su ñu dee wax ca lam xam it La rafet lay waxal jullit Dafa jaaxal ka koy raji  Rajo baa far di wétalam Bu jullee jàpp ab dogam Jukki baa far di ab ñagam Bamu daa aare làmiññam Ca la daa sax ba gonlu ji  Du wax ak nit ba wàññi ko Du xamal nit ba wuññi ko Kumu yendul nga ràññi ko Kanamug mbég la ràññikoo Du tëjal kenn a kay tijji          Dafa yiw dal na muy waxe Te sawar teey na muy doxe Lumu ham yeemu koo joxe Te sudee ree du tex-texi Du doxiy wàlli ay bañe  Xalamal nag ni may tege Galenub way bi may tëgge Te Xaliil masti kóo fëgge Tabalaay bàkk yay tege Buntu buur Yàlla duy tëje  Fahilaatun ji may dugge Ku ci teeyul dangay soge Na nga jàngat ni may doge Nde mbalax wuute naak rege Lu wérul day yayoo faji          Jërëjëf yaa yayoo jëfal Sunu nday yaa yayoo kafal Mëdu ràccal ma lay sifal Sama way am na saf-safal Ku ko mos dal di baj-baji  Su ma àddoo damay nëxal Xeli jàmbaar yi may waxal Ku ma dar daanu kon doxal Fasu par mbaam du koy daxal Jégénub way falaa dëje  Su ma sóoboo ci géeju way Watu laay jël di jax di wéy Duma lal diis di kaali jay Su ma sànnee sa daf du moy Sama mbaal diis ya day mbeje          Su ma jooroo damay yëngal Xoli woykat yi may tëggal Su ma diiree xarit sëggal Duma moy njoñ la may fetal Sama sox doj ya lay toji  Sunu nday way wi yaa ko jar Sama yaay yaw la yaa ko yor Tabe muñ sell mooy sa cér Man a muñ yaatu yéene xér Jërëjëf jar nga baj-baji  Ku ma soppal sa yaay jógal Gësamul mbaa nga dag-dagal Sunu yaay bóoy lanuy sagal Sunu yaay yaa yayoo tëggal Di la tàccul di taj-taji            Ku sa yaay neex jugal taxaw Di ko liital lu man di xew Tata taj-taj na jóg ca kaw Te na riir it bu kenn taxaw Tata taj ténq yay daje  Sama yaay daf ma daa bégal Di ma ràngal perub dijjal Bu ma jooyaa mu may tëggal Di ma yeetal te may tëral Du ma boot dem fu raj-raji  Su ma woppee mu daadi dof Ba ba may wér ma-yaay du kaf Lumu ñam day lewet du saf Du ne as senn saa du xef Su ma tiitee mu baj-baji           Su ma nee is mu naa ma mas Su ma nee ih da naa ma cas Su ma féexul mu daa di las Kanamam fit wa dal ne mes Buma jooyee xelam tëje  Yile nag gor su koy xalam War a weg yaay ci ab xolam Te fexee seddalub xolam Su manee way na jël xalim Na ko daaj ndeem feruy ijj  Ba la may tàggutoo gërëm Xale biy sëy di wut ngërëm Gore yiw nob borom këram Sëyewut xaatim ak xërëm Te du ŋaayoo ngir ag wujje          Dëgëral muñ sa tiisu sëy bu la mer yan bagaanu fay Sunu jekkee ba Yàlla fay Li nga daa muñ ci néegu sëy Lu fa baax yaa ko fay mujje  Ku fi téen nàŋŋ nig jamal Lumu jur mbott lay yamal Ku fi bóofal ka muy sëyal Lumu jur siggi nig jamal Guñu dul ràng a kay loji  Sa jëkkar sàmmalub sagam Di ko raamal defub sagam Di ko jiital defub dagam Na nga sew ngir dabuy ngërëm Ëllëgee sag njaboot dijj          Ngërëmul sëy du njocc lex Natt ay lockolaŋ di rax Ak armal ajug marax Ku liggéeyul dangay torox Na nga jàngat na ñuy aje  Ki fi sew bay nirub karaŋ Ka fa rëy bay dirig deleŋ Ka ñu fay xeeb ba koy feleŋ Ka ñu xejjal mu def keléŋ Ka fa jëf rekk a fay gañe  Sama jeeg bul di gaaw a nëx Na nga teey bul di gaaw a rax Sama jeeg sàmba bul rambax Rikk jekkil te wàññi dox Ku ne gaafal na Moor-ndaje          Sama taxmiis bi ay caxam Bu fi tëx miis ba doo ko xam Ku ko jël def ko ab caqam Dana am ndam fa gaa ña xam Ku ca waaj raw ci sab daje NOSEY DAAM JAANE  Sëriñ Daam Jaane mi ngi juddoo Tëngéej ci atum 1986.Mi ngi jànge Njaañug Njaga. Dëkk Tuubaa di fa jàngalee Alxuraan . Di ab waykat it ci Wolof ci gàttal. Daam Jaane  Jamonoy Asan Paateek bañuy way Njóoba laay laa doon fowantoo way man ak ñoom Jàkka Njaay  Yéen doomi soxnay sëñ Basiir Lóo may ma fit Afrig jógal jox baay Jagal ag gàngunaay  Ñi ma def ngalam ba ma xëy di nes-nesi tay ci way Baay Saal Ture kaay fii te ràngal leen medaay  Saalihu Ture  Buma fàttalikoo Sëñ Daam ca daara ja saay jataay way laa ko daan dundee man ak sama yenn gaay  Daan déglu sëñ Moor xam sa diine ci Làmp Faal muy taalifal Maam Jaara Buuso lu taaru waay  Ami Siise sos ciy muqtadab ay way yu saf sëñ Fàllu Kan foto irtijaal di ko saamandaay  Ñukkub Lahat Ndoŋ génn gaa ña di jàngi way Sëñ Ngund laa daa déglu ree bay xàqtaay  Daam Jaane  Sama kompulegsi ga deñ na ndax seex Abdu Ka maa xëy jawub wolofal bi jënd la mbër di jaay  Baay góor gi déglul Mustafaa réew mee jaxoon sëñ Làmp Mbàkke di tagg Daam may ngën ji waay  Suma dee jinaas tay baay Lamiin a ma jox cereem kiy fëgg saay téeree waral ba ma am ngañaay   Saalihu Ture  Sëñ Seexunaa Gànnaar ci Nday Alima a taxoon ba ma teey a teey ci jigéen ñi tépp na dégg aay  Sama xel xalam kaanaa ki kàkk bu Maysa Faal ibnul Amiin Faal fëll indi fi lakk daay  Tax nañ ba way jaxasook dereet sama tay jile bu dutoon ak ñoom sama xel mu ñor mi du waaj a xaay  Daam Jaane  Fuma yaali dóor sàbbaal Imaam ja mu soññi nguur yoon teggi tuumay Fàllu Kunta mu ñibbi waay  Tay-taylu naa bañu teg ma dof terewul téyeel sëñ Baara Gëy Mahmóodu doom ja mu jàngi laay  Kuy tukki laajal sëñ Abóo waa jam dajeel yoon week a tar suma doon ragal duma jéggi raay  Li ma gént a gag loo Bàmba Lóo ak Seex Silla muy Doktooru Lóo ànd ak Imaam Jóob dellu Ngaay  Saalihu Ture  Abdul Ahat Ñaŋ ñag na làkk wi gépp wet bàkkal na réew mi ne jaasi waay jaa mas la daay  Daam Jaane  Mbaam yaa ngi jottali cant ben Faadl ci mbay ag ñàkk dug bon Fàllu Si ak maam Cerno Njaay  Saalihu Ture  Laajteel ma Sàmba alaar ci Seex Awa Bàlla Faal Buso Abdu Xaadar ëppalam laaj nay detaay  Marxiy marax leb naa ko ngir imisooy ikaab ak jant beek bennoo efem billaay wallaay  Daam Jaane  Jaxasey pitaale di dammu bahru ba def lu jub sama tur ci seen àlliwóoy mbatiit éro laa ci waay  Li ma tarde reer ngir koj ikaab imisoo xalim Faatoo ngi ñëw ka ma domp daaw ren moo ma raay  Saalihu Ture  Génnee ña nëbbu te feeñalaat peru way ba doon bëgg a réer ñu formey Mbër yu mag jox leen medaay Daam Jaane  Xalimag wurus durrun nasiim ay umsiyaat... a ma yóbbu Kawlax ak Difoonse ak Géejawaay  Saalihu Ture  Ñoo yokku xemmemtéefi ndaw ñi ci waar wi tay dekkal donoy suñu mag ña doon suñu delluwaay  Daam Jaane  Root nan ci teenub Kayre mbóotum Baabakar bayreek xorom ngay yëg ci way yi ñu tagg yaay  Saalihu Ture  Seex Sàmba Jaara ak sëñ Musaa duy sun bagaan Bamu fees ñu tiim taawook i caat aay dékk mbaay Daam Jaane  Yar gindi xupp ak yedde waar yee kuy nelaw liy tàkk fay bu ci boole way is naafë daay  Saalihu Ture  Fuñu fëlle rekk mu nooy ba gaa ña di coow ñu far fëllewaat feneen di ko sante nday di ko bàkke baay  Daam Jaane  Dañu raam ba tas dox jéggi jéego yi joggi dég dox nan ba xéewal agsi yay nan sant waay  Saalihu Ture  Sutura ak teraanga ju sax  wér ak raw guddu fan fés feese barkeek bayre buñ doon benn waay  Buñu ruur te buñ réer buñ waroo buñu wor xarit kuñu raccalub laaxum bañeel bumu am cifaay Mbalaani niir ya bu muuree, jent sàng safax Bëccëg ga taggu timis, maay samp dënd di buur  Xaftaan bu ñuul ni këriñ, am tupp-tupp yu weex Mooy col ga ag ndaama laa, as ndiir su gàtt ma réer  Xaftaan bu ñuul la ma sol, am tupp-tupp yu weex Ag ndaama laa fukki waxtu ak benn rekk ma réer.  Gaaw lool ci way bég i xol, soof cam su nekk ci tiis dal yewwu am sutura, xam lépp bàyyi ci biir  Way baax ya sopp ma lool, saay-saay sa jàppe ma waay ñeey jaamu ñee dëkke jëf, ñaawtéef ya lépp ma muur Saag door la jinne di jóg, lal ay pexeem tër i fiir Ku farluwul tëye doomam, njuuma sànni ko xeer  Ngelaw su sedd sa moo lay soññ gaawtu xoyet Jafal sa and ci mattug goongo gëtt yu piir  Ginaar yi tàbbi ngunu, njugub yi génne ci lëm Lippaaxon ay gunge jeeg, bay waaj a yakkiji reer  Muus jóg di rëbbi jinax, xérjéjji lang ci looy Gee jàll yóbb safaa, wittar ñu tàbbi ci biir  Bànneex ci néegi juboo, naqar ci néegi safaan Am biir yu feese ndawal, am yoy mbaxal la ñu sóor  Suñeel yi raam leru ñag, rungug gaña a ngi sa waañ xaj yaa ngi yuuxu ca kaw, ay ngooxi mbott di riir  Yoo yewwu yee xorondom, gëmmentu dal di nuyoo Gént ay sa gan gi la wax, xibaar yu lënt sa yuur Leeg-leeg mu neex ba nga bég, leeg-leeg nga yuuxu ca ngir jëmmam ju raglu ja ànd ak bëñ yu gudd te xuur  Fasuw sijaada gu suur, laabuw kurus yaru tur Njaabal ci kursu wareefi jaam ba nammati Buur  Mbaamum fétal mu ñu sëf, jaasiy bajantu ci bew war say wareef weri fit, def jom toj ak tëb i miir  Ñii tëdd seen weti way-jur, sàngu seen sëri ngor Ñii sol lu gàtt fasoo, wànteeri seen céri biir  Jokkoo ba guddi gi xaaj, gàmbaal ba séq yi sab Kee xaar jëkkër ba nelaw, kee bëtt ñag wuti góor  Sàcc ak wëyyook wagaboo, bàndeek sulaar yi ci baar Yaaram sëriñ ku ñu rus, tànneef ci cant yu foor  Rombante mbindeef yu wuutey jikko, ak melokaan Wuutante kawkab ya xuus, seen burju feq di leer Ñatteelu xaaj ba xaran, yay riir ci dënni xureet piccum tinook nangu ñaan, toŋ fépp ken du ko diir  Bët gëmmu ruu yi di xool, tëraayu xëbru ëllëg Néew tëddi morgo xajal dooñkat bi am ganu liir  Jàppaan gi jàpp sa cuuj muy ciib, nga tëb ne bërét Baay Xaadi nodd fajar, bët set sa yaay a janneer  Kiiraay la wuññiku na, looy bañ mu siiw bu ko jëf maay guddi ay li ma lëm, lëndëm du muur sama leer  Dan maa xarook sutturaak ug maandu noppi ci dal Yiw mbaa safaana ci yam, loo jëf ci man duma weer  Kum soob nga jàppe ma sën, ndax celli mag du nalaw bul foog ne umpale naa, liy gontu xew sama biir  Kër-kër du woon sama mbir, dalloo ma yékkati woon Ker laa gu dëll te yee, foo fàkk man nga fa goor Siiwal du woon sama mbir, yeetee ma yékkati woon Liy xew ci bëccëg a raw, ëllëg la lépp di leer  Ay xaaju guddi, bu jekkoon jekki nekk bëccëg bis pénc sax du ko dab, cig xumb ak bari riir. Mbëggeel a sóob ma ci gottub Miseer bu ànd ak i tar-tar  Xiinam wa dotti ma waamew Nammeel gi sàng fi saay cër  Xalaat saxal sama biir xol fulóor gu fees ak i car-car  Meloom wa dëkk ci soppee.. ku bis bu nekk ni kàkktar Leeg-leeg mu roos ba ma foog ne am ramatoo ni fi fër-fër  Mu dellu weex di ma gëmloo tóttóor a tàgg sa biir kër  Yii saa mu gel niki lolli yii saa mu naate ni ab dër  Yii saa mu wert ni ndam-ndam yii saa meloom niru bàqaar  Leeg-leeg mu xëpp ma jàmm ak jubbam wu jekk wa nib per  Kontaan ga soppiku sarwet saa góomu xol bi mu tag cor  Leeg-leeg mu tàyyi ni toq xëy am cawarte ni war-war Leeg-leeg ñu ànd di guutu tambaalu geewe ba fajar  Di sab di bàkku ni naatug rajab gu mujj ji ci tar-tar  Leeg-leeg mu yakk ma bànneex bu yaatu ub ko ci naqar  Leeg-leeg mu dij ma ca naaj wa may jooy mu uuf ma ci ron ker  Yii saa mu ràng ma càqub xalaat yu sell ni gànjar  Yee saa mu tënke ma coona saa xel mi yendu ci kër-kër  Leeg-leeg ma tàbbi ci firdawsi naan di sangu ci am njar Dimbaane meew muñu rax lem sërxal ca soow ak i suukar  Muy ndaatataar di ma reetaan leerug bëñëm ya di kàbbar  Ki tax ba jant di leeral waral jamaa kawe ab cër  Ku gis ko guddi du gumba wettaa wetuw mbég a koy dar  Jubb ub Musaa du ko góndi ngoob rekk lay nosal iy per  Ci man la barde du ay dóor ndóbin ga sab na ko muy bér  Saa tipp-ripp mi gàcceel na putt End ca xaysar  Sawtus safiir duma yëngal baatub Daawuut la ma Buur cér  Pitax mu taaru mi naawal ci jawwi kaw-kabu ashër  Saa ngalle saa picci pal-pal fum tàgg teggi fa njàqar  Mooy tëgg xel mi di wëndeel turam la xol bi di sikkar  Fan laa jëm ak dexu mbëggeel naanam ga yokk na saaw mar  Mbëggeel a takku te sakkan ku bëgg nit na ko waggar  Cofeel gu dëggu du yomb ku bëgg piir dinga bég mer "I love you" sama tàngal Jinjeer ci faj li ma càqar  Sa mbégte mooy sama bànneex sa mer ma doon sama naqar  Mbëggeel a sóob ma ci gottub nooflaay bu ànd ak i tar-tar. Gëy Njoora Gëy ñaaya yaw, téereb Boroom bi nga def Am xëy ku lay fakktal, daa repp mbaate mu dof  Yan bañ yanoon mbër ya woon, téeñ baa ngi yaa ne ko cas Kuy tee nga dëngëñ di wéy, am mbaam la dees na ko sëf  Ku doomi Bàmba di yéem mbindam ba koy terali Sag suufe faat na asal mosleen ko, xam li mu saf Kenn manta lim ñi nga def, sëñ daara tay ak i kaaŋ sun taal ya doon bëgg a giim, ca Njaañ e yaay ki ko ëf  Doo bërgal ub ndonga yaw, doo boddi mag walla ndaw Gëy ràggalóo, ruuralóo,  reggal nga yékkati tef  Xeet yépp am nga ca kaaŋ, lawbeek i géer a ci yam Ab ŋaydo mantil a tee, ngay xëy di bay wile lef   Tërub xol ak xel mu nëb, gis-gis bu gàtt bi ngeen Koy xoole tay dafa doy, def ngeen lu yées li mu def  Kuy jéng baay tëj ci kaaf, tey maas kurã ak a dóor Looy bañ ku jéng ku daw, ngeen mel ni mbóot yu ñu nef  Jéngub noteel bi ñu leen, ràngal ci ngeen war a wax Te bàyyi daara mu toog, xam ngeen ñi ngeen war a ñaf  Jaay suuf si jaay peterool, jaay nit ñi sànni sa ngor Jaayal ba jaay li nga wuuf, mee bàyyi nook sunu yëf  Kuy bañ mu jénge joxal, sëñ daara bii la mu moom Ŋaaŋleen mu wadd te ngeen, jóg jëf li ngeen war a jëf  Du seen moroom te du seenub, nawle yeen a ko tay Walleen i nàkka te muñ, seen ñay wa nee na ko tëf  Misyoo la yor matagul, daaraam ja dees na ko taax Seex Murtadaa a ko sos, ñeexum cofeel la ko sif Daam Jaane baayu Kariim, Xaadim Gëy ay ki ko yar Ak mbër yu kenn du lim tee ngeen a jëf li mu jëf  Buur Yàlla Yàlla na tër, kuy noonu daara ci suuf Labal ko ciy fitna ak, kër-kër këram ya di jaf  Féexal sëriñ daara bii, ndax ag jotam bariwul Ab ŋaydo mantil a tee, muy xëy di bay wile lef.    Lëndamug cofeel gi ma tàbbi, tax na ma gont war Mutafaahilun ji fi ñépp, taamu ci tagg mbër  Tegu yéene way yaru tagg bàkk wu saf xorom La ma koy cawee di ko rëpptal da ma dib gawar  Li ma yeex a jóg terewul ma jiitu ca tuur ba ndax Wile naaru-góor du fi dàqe mukk, ci kursu par  Li ma naal a bind ci sibtu Bàlla ba tax na tay Keru xol bi féex, cari xel mi naat na te daa ji far  Ku fi doon wayantu, na teg xalim ga te ñëw awu Sama géer gi fawxa na gépp géer fa mu làng a bir  Ku fi doon tëbantu na dal, te ngax yi ni nemm cëy Mbëru mbër yi gétti na waada, cëy ak a neex a far  Sàmba yaa di ngaan nañu tekki, cuur yi te jox ko ndam Jaratul limaale du maasu ñii fële lañ ko ber  Galanub sëriif la ko Buur tëggal, nattu yoy Yonnen La ne cas di wéy, bëtam aŋ ca gaaya fi woon Badar  Aka neex a taas, aka neex a jiin,  aka yomb a kañ Aka jar di bàkk ne géeju may ya du nëx du fer  Sëriñub njariñ ba ñu daam, ngëneel ya ñu daa xaroo jëfi Soxna Jaara ja Yàlla nangu mu law di wër  Aka teel a sóobu ca ngir mu sell ma roy Yonnen aka teel a dab ña ko jiitu woon te fi daa sikar  Fa nga jaare Yàlla la gaa ña jiitu di wër ba tay gisaguñ sa kem amutoon du am ba ba dun bi far  Ñime coona way, yanu nattu tiis aw sun balaa Tinu teete taawu nu taaralaat sunu bépp cér Gaboŋ ak Konaakiri Bàmba kuñ la fi dendaleel jëfalul ñoñam ña lu tol ne baat ya nga tont Ndar  Ma ne kon sarax nu te yiir nu yaw, mi fi gën mbalaan Bu nu àppe njuumte yi démb tay lunu moy nga far  Ba la waa Garàmbasa diggi géej nga nu xettalee Ba nga daane noon ya ca Jéewali la sa ndam ya wér  Di ñu sànge sag suturaak i may yu ñu dul dara diñu sargal it suñu biir i nawle di fanq mer  Talatun fayantu ni Daam a faj la nu metti woon Dexi kawsara ay sunu naanuwaay lu nu namm xer  Asakaa ki ay sarax ak ngumeen la nu daa dundee Bamu ñibbisee la fi nqonji jeex nu ngi afra xar  Xalimaam du jaawale mag na runge du gag du naax Àlliway Boroom bi ca kursuyun fa la daa nafar Mbindam ay gësëm aras ak kenoom ya di xacci xol... Y di dàq ñàkk di dindi réer ak a sippi lor  Tawat ak balaa musiba ak i ndog lu nu jub mu fél Dërëm ak ngërëm daraja ak i ndam di nu dëkke wër  Asamaan du tiimati gor su baaxe ni Baayi Bas Lewet ak nëtëx nga mu boole teewu ko mel ni gar  La nga daj Ndakaaru ca néeg ba jar na ku nekk jooy terewul nga wéy dellluwóo ginnaaw ku la sédd ngor?  Ba nga nee fa jóox kero ràbb jam na sa ndëggu sar Terewul nga teg ba ca des, nde jom la la Yàlla xër  Masuloo ne uh te sa xol du nux-nuxi bay tawat Sunu tedd yaay ki ko jënde coona bu yàgg a tar  Dunu am sa fay lu dul ñuy jubal ak a jaamu Buur di la roy ci sunna su sell jëf di ko teg fu wér  Jote nan la nday jote nan la baay jote lay nijaay Jote nan la far sunu lépp gee bëccëg ak fajar  Ku la séddu raw te du fuuy du bew ku la am texe Ku la teggi réer ku la foñ suur lu mu sóor mu dar  Ku la fat ci biir xolam ak xelam nga di ay céram lu mu yóotu jot lu mu songu daan lu mu jàggi tër  Ku ñu ber nga uuf ku fi loof nga wudde ko ay ngërëm Ku ñu xeeb nga aj ko ca kaw mu far kawe ñépp cér  Na nga ful nu yaw mi nga xam ne mbaax a ngi far ci yaw ku la denc féex ku la jënd bég ku la jaayu jar  Ku la sëmb tooye na may yu ànd ak i jagle kon Nee ma jàkk teg ma ca gàngunaay gi fi ñii di wër  Taxawal te xatmu sa way wi géej amul ab yamu Tëralal xalim gi te ñaan ca barke ba mujj wér  Texe njub teraanga ju sax fileek fa ñu jëm ëllëg Darajay Yonnen ba mu daa xëyal ba mu def ko mbër  Salawaatu Rabbi hallayka yaa sëyyidal basar Maha aali feek muritiy Sëriñ bi di waaj safar Njukkal Sëriñ Xaadim Gëy Ahlan wasahlan watarhiiban ci sun ëtti xol Ndokkeel la day lu nu war, Géy Njooro Géy ñaayaa  Siggil nga daara yi ak, mbooleem lu taq ci ñoom Saw tagg daj na Kajoor, Saalum ba dem Ngaayaa  Say soppe bég na ñu tay, sa noon ya pérdi nañu Xuraan a ngay sigaree, muy saar akiy aayaa  Yaa aw fa góor ña awoon, moo tax nga daj la ñu daj Sabrun jamiilun a lay ràngal fi aw laayaa  Kuy rëbb day làqatuy, bóof ak di diir ak a raam Jawfal faraa mi nga tër, yombul ci bii ñaayaa  Yaa rëbb Yàlla ci xuus, gottub xuraanu bi def Pastéefu ak fetaliy sox wal ya ray gaayaa  Diiróoy pitax ak i naat, dóoróoy jinax ak i wel Segg ak tene ya nga fees, jam gaynde mbër Njaayaa  Sab donga wecci na junniy, fóore yaa bari ay.. Baasiin yu raw sëriñub ñay sàmm i nag mbaayaa  Géttub ngëneel ci nga yar, ay yëkki garmi yu duuf xëccoowulóok Ardo meew, yaa soow lu suur paayaa  Yërmaande ngay yeewe ndaw, teraanga ngay gawe mag Kersa ak lewet ba ñu koy kàbbar nga doon taayaa  Buural wéyal doxalal, sam mbay rafet na te set jekkil ci sag gàngunaay, tey xelli àttaayaa  Laf cat sa tukki bi nay, sun yokkuteg daraja Njëggum Unnayni ma feeñ, léebam wa naaxsaayaa  Boolook jullit yi ci am, ak bépp xol bu ci tooy Nay ciggiteg daara tey, suuxug ku taal daayaa Jaaraama waa daara ñii, ñooy gar di garmi yu set Seen xol ya Buur a ko fees, duñ dàcc duñ daayaa  Fuñ wokke diine ñu jóg, fu Yàlla woote ñu dem Tiituñ rafuñ takk-der, buy boqi ngànnaayaa  Jub jëf ndigal moyu tooñ, yar yiw yéwén ñime dal Ñoo mag toj ak yàq kon, bal baa ngi ci seen kãyaa  Busraa li Njaañ Njaga seenuw, tagg law na fu ne Naw yiw di seen xalima, wërsëg di seen daayaa  Bijaahi jàkka ya ak, daaray xuraan ya fa ne Yal nañ nu dolli ngëneel, sun xel mi bum naayaa  Bijaahi xabru ya ak, jumaa ja Bàmba siyaar Fu bàrke nekk na dal, kiy bind wii aayaa   Xéewal wér ak gudd fan, wëwsëg wu yaatu te lew Nay wal fi nun li fi ak, jullee ngi am taayaa  Daam Jaane baayi Kariim, Xaadim Gëy ay ki ko yar kuy noonu daara ci way, lay xotti say caayaa.  Wayndare wii ngi jëmmu ci liggeeyu Mbootaatu réew mi ngir njàngum làkk yeek tàggatug mag ñi. Mu ngi bokk ci nasu ngunge péncum réew ak yabug way-bëgg-sa-réew(PACE)wi  ñuydoxal ci ndimalulug USAID. Ndàbbum xëti àtteek yoon yi ëw tey doxal péncum depitey Senegaal yi, menn mbooloom liggeey mu dajaley ndawi yoon ak i way-jëfi sosiyete siwil yu bokk AN@FA.  Meññalaatum siiwal bii bépp mbaa lenn ciy pàccam ngir njënd ak um njaay aayees na ko. Këmbu yi ñu siiwal ci wayndare wii, te ñu tekki leen ci làkki joolaa, Séereer, Pulaar, Mànjaku, Sóninké, Màndeŋ ak Wolof, ñu ngi jëm ci askanu Senegaal cib yaatal, rawatina depite yi, laptookati làkk yi, ñiy doog miin um mbind, yombalkati daaray njàng ak njàngaleem làkki réew mi, taskati xibaar yi, sanceefi réew yeek aji-safooy làkki réew mi. Nisëram moo di joxey xibaar ci làmmiñi réew mi ngir xamin wu gën ak moomoo jëmmu sanceefug Senegaal.  Njiiteefug doxalu AN@FA   Ci wàllu yoon, Njubbantib Sàrt (Amàndëmãa), ag cuppikku gu ñuy wote cim pénc la, ngir jubbanti, mottali, walla neenal benn pàcc, mbaa lépp ci menn mébatu yoon. Njubbantib Sàrt yi, ñu ngi leen di jébbalee ci anamu mbind te, deesu leen nangu, ludul ne dañu jëm ciy xët yu bokk ci li ñu war a waxtaane. Njubbantib Sàrt  Bu fekkee ne Njubbantib Sàrt yi dañu am lu jiitu ñu koy waxtaane, kurel gi ko yelloo la ñu koy dénk, te bu mënee nekk, ñu fulandi xët ya, séddale leen.  Bu dee ci biir jataayub waxtaan wi la amee, dañu leen di jébbal Njiitu Péncum Ndawi Réew mi, mu yégal ko Pénc mi. Ci diirub waxtaaney Njubbantib Sàrt, kenn ci  ñi ko xaatim, Depite bi xalaatam woroo, Njiitu Péncum Ndawi Réew mi, Way-Nettalib kurel gi ko yelloo, ak Jaraaf  bi mbir soxal doŋŋ, ñooy ñi fa am sañ-sañu jël kàddu.     Dogal:  Jëf ju bokk ci wàllu caytu la, jëmale yaatal mbaa kennal, tey bawoo ci kiliteefug Ngaraaf. Kenn ci way-bokki Nguur gee koy xaatim, ci kaw manooreem yu yell yi ko yoon may. Ab Dogal, pas-pasu jëfe cantaane yu méngook Yoon, Dëkëre walla Digtal la, ngir mu leeral tëralin ak doxalin ya. Mel ni Dëkëre, këmub Dogal mën nay wuute. Mën na doon pas-pas yu ñu sàrtal, fekk muy teg sàrtub yaatal (misaal: Dogalu bokk-moomeel buy tere képp ku taxaw ci mbedd yi ñuy aw), walla muy kennal (Palug ndawu nguur).  Péncum dépite yi:   Péncum dépite yi mooy kurelug way-teewali askanu Réewum Senegaal. Péncum dépite yi, péncum benn-tànk la, dale ci weeru sàttusmbar 2012, bi ñu dindee SEENAA bi. Péncum dépite yi mooy way-teewalub askanu Réewum Senegaal mépp; daa gàlloo mbooleem comboñi réew mi, ngir fàttali dépite yi seen wareef saa su nekk (seetal dog 108 bob Sàrtu Biir bi). Limub Dépite yee ngi yem ci téemmeer ak juroom fukk (150) (Yoonu àtte 144 bu Sàrtu Wote bi). Way-jàppaley Pénc mi:  ay woroomi xam-xam lañu yu Péncum dépite yi tabb ngir yokkutey liggeeyub Dépite yi.Njàppale googoo ngi tënku ci jox kureli pénc mi, walla ndawi pénc mi wayndare, xibaar walla ndimbal yi war ngir ñu gën a mën a def seen liggeey (yëral dog 50 bob Sàrtu Biir bi).  Nafa gi Nafa gi wayndare la wuy tënk mébatum koppar yiy dugg ak yiy génn ci anam bu ràññiku te limu, ngir caytug pajum aajo yi ñu nasal (lee-leeg cim at). Ñaari ponki cëslaayi nafa yépp ñoo di ndugal mi (liy dugg) ak ngénne mi (liy génn).  Nafay jëmmalug meññantal yi: Nafay jëmmalug meññantal yi (Bee-See-ii), moo di pexem nas ak topp njëfeem deppãasi meññantali at, yu ñu mébat ak alal juy bawoo ci nafay meññantal.  Ci anam boobu, dafa bëgg a nekk jëmm jiy firndeel ndigal yi nguur gi tër ciy nas ak i mébat cim at, te nisër ca suuxat ag yokkute guy sax dàkk, ba mën a yokk limub liggeey yi ñu sos, wàññi ñàkk gi, te yokk pasinu dundug askan yi.  Bee-See-ii bi day ëmb mbooleem deppãasi meññantal yi nguur fas yéenee def, fekk alal ji ciy dem teew, mbaa yu yëngu-yëngu ya door ba nuppi. Day ëmb mbooleem deppãasi yi ëpp maanaa ci nguur gi ak ci kureli peg yi. Mbindum mébati meññantal yi ci deppãasi Nafay jëmmalug meññantal gi, day tegu ci sàrt yii: Bokk ci liy tax a jot nisëri yi jëm ci wàllu koom ak askan yi; Amug gëstu yi yell ngir wone mën a nekkug pexe yi ñu lal; Teewaayu alal ju ñu ame ci mànkoy digeb xaalis bu ñu xaatim ci anam yu wér, mbaa alal ju doy sëkk ci nafa gi.  Ndugal mi (liy dugg) Li ëpp ci koppar yiy dugg ci nafa gaa ngiy bawoo ciy galag(juuti). Ñoo ngi soloo galag yi téqu ak galag yu téqoodiku yi ñuy boole ci njégi alal walla pajum soxla yi, di lu ñuy fay nit kuy ñëw jébbal ko Nguur   Ngénne  mi (liy génn) Deppãas yi Nguur walla Bokk-moomeel yi di def ñoo ngi leen tudde deppãasi-pegg.  Ñoo ngi leen xaaj ci ñeenti pàcc: Deppãasi doxinu kureli pegg yi Deppãasi jumtuwaay ak meññantal yi Deppãasi sóobook dugal loxo ci wàllu askan, koom ak mbirum bitim réew. Peyug tegendaay yi juddoo ci bori pegg yi.  Birob Péncum Dépite yi: Birob Péncum Dépite yee ngi soloo Njiitu sanceef gi, juroom ñetti tofoy njiit, juroom benni ndéeyteef yu falu, ak ñaari Saytukati alal (dog 13 bob Sàrtu Biir). Mbooleem way-bokki birob péncum dépite yi dañuy falloo cib wote bu limu ngir cër bu ci ne tey yeeslu ci lëlub aada bi jëkk (dog 15 bob Sàrtu Biir). Njiitu Péncum Dépite mi nga xam ne, moom doŋŋ lañuy fal cib woteb kumpa, buy falu rekk di door ub liggeeam, te moo di jiite ak saytu palug yeneen way-bokk yépp (dog 10 ak 14 yu Sàrtu Biir). Birob péncum dépite yi day amal ndaje lu mu néew-néew benn yoon ci weer wi (dog 17 bob Sàrtu Biir), mooy saytu doxinu pénc mi.  Yéglewub tànn bi Ci jamono bi jiitu bésub woteb Dépite yi, lawax yi bëgg a falu dañuy wër di wonewu ak jéem a yey seeni dëkkandoo. Mooy yéglewub tànn bi.  Pexem sàkku li ëpp ciy baat la, di ame ci cëslaayub nasu pólitig. Diiru yéglewub tànn bi moo di ñaar fukki ak benn (21) fan lu jiitu bésub wote bi, di jeex buñ nee ëllëg la wote bi, bu minwi (00 waxtu) jotee (Sàrtu Yoonu jubbanti 108 bu Yoonu tànn wi).  Yéglewub tànn bi. Ci diir boobu mbooleem limi lawax yi ñooy yemoo jot gu ñu leen di jagleel ci xibaarukaayi peggi bari-melo (xibaarukaayu yeglewub tànn) yi. Diir ak jamonoy xibaar yi, seen tëralin ak doxalin yiy tax ñu mën a nekk, dañu leen di tënk ci benn dëkëre bu njiitu réew mi, gannaaw ba mu ca disook Kurel giy yemale jumtuwayi xarala-bari-melo yi (SENEERAA) (dog 180 ak 183 bob).  Goxub wote : Ñaari xeeti tànnin ndawi pénc ñoo am: Limu réew bi walla woteb raw-gàddu, ak limub pàccu-diiwaan bi, di tànnu cërëlaate bi. Bu nekk ci tànnin yi, dépite yi dañuy faloo ci ndénd mu fés mu ñuy tudde goxub wote. Naka noonu, goxu woteb raw-gàddu bi moo di ndédum réew mi, bob tànnu cërëlaate bi di pàccu-diiwaan bi. Ci ñaareelu anam wi, bu Dépite bi faloo ci goxu woteb pàccu-diiwaan itam, day wax ak a jëf ngir njariñal askan wépp.  Yoonu tànn : Ci senegaal, Yoonu tànn waa ngi dajale mbooleem yebuy àtte ak tëralinu yoon yi aju ci palu pólitig, maanaam tànnug ndawi péncum réew mi, way-diisooy pàccu-diiwaan yeek way-diisooy dëkki kaw yi.  Kurelug  càmbar : Kurelug càmbar gi day tax ba pénc mi yelloo saytu doxin kurelug doxal gi (di nguur) muy mën di taat aan ay xibaar ciy jëf yu ràññiku, jëmale  ci: caytuwinu  genn kurelu peg, doxinu kureli nguur gi caytuwinu menn cémbum nguur gi mbiri sosiyete  yi. Kureli càmbar yi mën nañu leen a sos, cig Digtal walla ci dogalu péncum ndawi réew mi. Jéegoy kurelug càmbar gu nekk day dakk saa yu jébbalee péncum ndaw mi ay tënki xalaatam, gannaaw diirub juroom benni weer yu dale ca bésub solooy dogal ak saa yu kurelug àtte gi tàmbalee lëñbët mbir ci wàllu yoon, di sababu costey kurelug càmbar googule. Kurelu càmbar mëneesu ko sos ngir mbir yu ñu lëñbët ci kanamu yoon ba nuppi. Ndax ay daan yu mën a dal ci kawam te aju ci sàrt 363 bu Téere-àtte-daan (kód penaal) bi, bépp way-bokku kurelug càmbar gu matal aw sasam dafay yelloo wone màndute. Péncum ndawi réew mi doŋŋ moo yelloo siiwal pàcc mbaa lépp lu nekk ci këyitu nettali bu ko genn kurelug càmbar jébbal, gannaaw ab wotey jamono boo xam ne, ndéglum xibaari këyitu nettali yee koy jiital ak weccantey xalaat (dog  48 bob Sàrtu Biir).  Kurelu ndénkaane  Ci ndoortey atum pénc mu ne, Way-Teewalu askan wi day fal ci biiram kurelu ndenkaane guy tollu ci ñaar fukki way-bokk ngir diiru menn at, ñuy daje ci wotey njiitam, gannaaw bi ko péncum dépite yi  sàkkoo nu méngoo ak sàrt 65 bu ndeyu sàrti réew mi, ay warteefam ñoo di : jël ay dogal gannaaw ub diisoo, jëmale ci mbir yi ko péncum dépite yi dénk, natt ak topp doxalinu yoon yi ñu wote. Ngir Kurelu ndenkaane gi mën a yabu ciw waxtaan, fàww genn wàllug way-bokk yi teew ba tegal kenn. Dogal yaa ngi jëlu ci teewaayu ñaari ci ñett (2/3) yu ne. Way-bokki nguur gi dañuy teewee jataayi kurel gi. Dañu leen di déglu saa yu ñu ko sàkkoo. Dañuy indiy xibaar ci li ñu leen di laaj te méngook seeni manoore, jaarale ko ciy kàddu walla mbind (dog 25-26-27-28 ak 29 yu sàrtu Biir).  Kurelu wéyal Ci ndoortey atum pénc mu ne,  ci ndajem aada mi jëkk, gannaaw campug biro bi, péncum dépite yi day sos fukk ak benni kureli wéyal. Liggeeyub waajtaay bu ndajey péncum dépite yi, kureli wéyal yee koy def.  Gu ci nekk day am njiit, benn biro ak benn ndéeyteefu. Kurel yi lépp lañuy wax, dale ci koom bi cib yaatal, ngurd (koppar) yi, ba ci wér gu yaram gi; ci mbirum caada gi, jokkoo bi, kaaraange gi, yaraangue gi, ndaw gi ak njekkalum dëkkuwaay yi (dog 62 bu Ndeyu sàrt yi ak 24 bu Sàrtu biir)  Woññaatu pegg  Woññaatu pegg mooy tur wi ñu tudde woññaatu alal ji ñuy def ci kureli caytu yeek mboolooy pegg yi am ci am réew, ngir tër cim mbind koppar yiy dugg ak a génn.  Ndencum tayleek ndigal yi : Bu ñu sukkandikoo ci yoon n°2011-15 bu 8 Sulet 2011 ñeel yoonu doxalinu xaalis, Xëtum-seedey tayleek ndigal yi day leeral dige yi nguur giy jël, baawoo ci tayleb xaalis bu mu jagleel kenn nit, walla am mbooloo, rawatina tayle yi nguur di def ngir dige ay jàppale yuy dox diggante pegg yeek boroom alali feddi-géew.  Ndajem Njiit yi Ndajem njiit yi day dajale ci wetu njiital pénc mi: tofoy njiit li, njiiti kurel ak mboolooy ndaw yi, way-teewalub ndaw yi bindoodi, way-nettali bi gën a kawe ca kurelug xaalis bi, xayanal gi, bu nas wi, bu jàppalantey koom jeek bu Jaraaf bi nguur yabal ndax loolu. Ndajem njiit yi mooy tër doxalinu liggeeyi pénc mi, ak mbir yépp yi jëm ci nasu yoon : Séddale mbooleem mbir yi ñu war a niir ci biir kurel yi ko yelloo Amal nasinu waxtaani pénc mi Amal tëralin ak doxalinu njëlum kàddu ci jataayi péncoo yi. Bés ak waxtuy ndajem njiit yi, péncum dépite yi péncum dépite yee leen di yégal Njiitu réew mi walla Jawriñu diiwaan bi (dog 84 bu Ndeyu sàrti réew mi ak 19 ak 73 bu Sàrtu Biir).   NdiisooBokk-moomeel  Ndiisoo Bokk-moomeel yi, moo di mbooloom ndaw yi falu te ñu sas leen caytug mbiri dëkki taax yi. Way-diisoo bokk-moomeel yi ñooy ndaw yiy toog ci jataayi péncum ndiisoom dëkki taax yi. Dañuy joxe seen xaalat ci lépp lu soxal askan yi : ñooy wote bidse bi, di rafetlu caytuwinu bidse bi ñu doxal ba nuppi, am màqaamay samp walla tas kureli peggi bokk-moomeel yi, saytu alalu mbooloo mi, ngir joxey ndimbal yuy yombal yokkutey koom ji. Ndiisooy bokk-moomeel yaa ngiy doxale seeni manoore ci anamu weccantey xaalat. Baat bii, day tekki matuwaay yi ñu wote ba noppi. Mën nañu sos kurel yu am màqaamay gëstu ay mbir yu tënku ciy wayndare.  Ndisoo pàcc-diiwaan : Ndiisoo pàcc-diiwaan yi, moo di mbooloo miy jëlal pàccu diiwaan bi ay dogal.Way-diisooy pàcc-diiwaan yi ñoo ko séq. Mooy saytu mbiri pàcc-diiwaan bi ciy waxtaan.  Day joxe xalaatam ci jafe-jafey yokkute ak njekkalug dëkkuwaayi ndaw yiy toog ci jataayi péncum ndiisoom dëkki taax yi, nga xam ne, dañu ko ciy déglu.   Ndiisoo pàcc-diiwaan day fent sàrtu biiram yuy wone dayo, manoore ak doxalinu kurel yi.  Digeb jàppalantey pegg ak feddi-géew: Ay digey mbooleef lañu, di sabab lëkkaloob benn walla cémb yu bari ci tabax, toppatooo ak caytug liggeeyu pegg, ci diir buy yàgg. Dige jàppalante pegg-feddi-nguur, xeetu wutinu koppar la boo xam ne, genn kilifay pegg da ciy woo ay liggeykat yu feddi nguur ngir génnne alal ak saytu benn jumtukaayu meññantal buy sàmm walla indi ag yokkute ci genn kurelug pegg. Way-jàppale bi day jot pey guy bawoo ci farandoo peg bi, mbaa ci nit ñit jëfandikoo njariñ li muy meññal. Xeetu jàppalante bii am na ci réew yu baree bari, di wuutey jëmm. Digey jàppalante yi, dañuy sabab yombalug caytuwinu nitu pegg ki ba noppi, di wéral ne, fi lay nekk ngir caytug njariñal pegg gi.  Ngàntu-mébat yi Ngàntu-mébat yi dañu leen di bind soog leen a jébbale. Bu fekkee ni ngàntu-mébat yi dañu yégsi laata kurel giy waxtaan, dañu leen di jox kurel gi ko yelloo; bu dee ci biir waxtaan wi lañu dikke, dañu leen di teg ci yoxoy njiitu pénc mi, mu xamle ko. Pénc meey seet ba xam ndax dañu leen di boole ci waxtaan wi walla dañu leen di yónnee cig kurel. Ngàntu-mébat yi, deesu leen nangu ludul ne ay ngànti mébat lañu ak ay xëti njàmbaas (yokk-yokk) yu ñuy xamle ci xët mi ci boppam, jëmale ci li ñu war a waxtaane. Bu ñàkk a déggoo amee, pénc mi da ciy wax xalaatam te du diisook kenn ci mënug nekkam. Ngàntu-mébat yi seeni woroom a leen di xaatim, te kenn ca ñoom dina am sañ-sañu jël kàddu ni depit bi xalaatam wuute, njiit li, way-nettalib kurel gi ñu dénk liggeey beek Jaraaf bi mbir mi saoxal (dog 71 ak 79 bu sàrtu Biir).  Nger : Nger moo di fàbbi njëfandikoo kàttanu nguur walla gu feddi nguur te nisër cee jële njariñ mbaa xéewal yu daganul. Jëfin wu dàqu la ci kanamu yoon, nit di ko def (ki geru), di sàkku, ànd mbaa nangu ag may, ab neexal walla ab dige, ay xéewal mbaa leneen lu mu mën a doon, ngir def, yeexal, walla fàttee def jëf ju bokk ci anam bu  jubu, mbaa juboodi, ci wàllu liggeeyam.   Biraleb pólitigu yaatal : Biraleb pólitigu yaatal ab dox-daje la, diggante Jawriñ ji jëkk ak ndawi pénc mi. Biraleb pólitigu yaatal a ngiy am gën gaa yàgg ci ñetti weer gannaaw tabbug jawriñ ji jëkk. Péncum dépite yi dañu koy yégal bés bi ñu jàpp a def biraleb pólitgu yaatal bi, juroom ñetti (8) fan lu ko jiitu. Biraleb pólitigu yaatal bi. Biraleb pólitigu yaatal am ndaje diggante njiitu nguur geek way-teewali askan wi (dépite yi) la, mu ciy biral nasinu pólitigu nguur gi mu jiite, toftal weccantey xalaat. Woteb kóolute gu ñuy jagleel làng gi ëpp doole, mën na tegu ci biraleb pólitigu yaatal bi, ci dagaanug njiitu jawriñ yi (dog 55 bu ndeyu sàrt yi ak 97 bu sàrtu biir).  Dogalub njëfe : Dogali njëfe yi dañuy leeral anam yi ñuy jëfee ciw yoon.  Bataleb tànn : Bu fekke ni doo mën a teew ci bésub tànn bi, mën nga seet nit ku la doy, nga jox sa baat wu tànnal la. Ci sàrtu yoonal wote dépite yi, fàww nit ki ci boppam teew. Bépp ndigalu pal day neen (dog 64 bu Ndeyu sàrt yi). Ak lum ci mën di doon mënees na nangu batale tànn ci anam yi ñu sóor ci dog 88 ak 89 yu sàrtu biir bi. Dépite bu ci nekk mënul a yore lu ëpp benn bataleb tànn.  Yenneeku (Tekkindombo-tànk) : Tekkig ndombo tànku depite bi cig làng walla ci pénc mi, lu ñu sóor la ci sàrtu biir pénc mi ak ci yoonu tànn wi. Yenneeku yi, njiitu pénc mi lañu leen di jébbal, mu yégal ko péncum dépite yi ci ndajem miy ñëw tey dajale ñépp.       Saa yu leen péncum ndaw mi nangoo, yenneeku yooyule dañu leen di yégal Njiitu réew mi.    Ñu seetlu ne :  Bépp depite bu yenneeku ci làngam, fekk mu nekk ci jamonoy pal, noonu lay ñàkke ci saa si, ag palam ci pénc mi, dog 60 bu Ndeyu sàrt yi ak 7 bu sàrtu biir). Gannaaw tekkindombo-tànk yooyu, di jëfu kenn ak sagoom, sóorale nañu ci xët yi tënk péncum dépite yi yeneen anam. Ñoo di tekki-ndombo-tànk ci jëf. Depite boo xam ne, toog na ñaari ndajey aada yu tegloo te ñëwul, amul wenn lay wu pénc mi mën a nangu, dañuy jàpp ni aji-yenneeku la (dog 104 bu sàrtu biir). Deppãasi cëslaay : Deppãasi pegg yi (ni deppãasi cémbi fànnu fedd-géew yi) mënees na leen a kërale ñaar: Deppãasi aada yi ak deppãasi cëslaay yi.Deppãasi cëslaay yi, deppãasi yuy bokk ci ngénné mi lañu. Ay jumtuwaay yu mën a yàgg lay doon, ñu leen mën a jëfandikoo ay yoon i yoon ci wàllu meññantali alal walla njariñ. Bu dee ci nguur gi, misaal ya ñooy doon tabax Oppital yu bees, njëndum jumtuwaayi xarala-bari-melo ak i càllala, defar tali yu bees, añs.  Depite bi: Dépite bi mooy way-faluw askan wi; way-teewalu réew bu wegu la. Kaweef ak kilifteefug péncum dépite yi, di kuutlaay-jëmmu ngoreefug askan wi, ñooy ngàddu-wéralug demokaraasi bu dëggu. Dépite bi daa am warteefu rafetle ay jikko yu sax, ngor, njub ak sagu yuy feeñ saa su nekk ciy waxam, jëfam ak dundug bés bu jotam. Sàrt yii, dañuy laaj aw nekkin wu tollook darajay ngàllam. Péncum réew mi da koo warloo saxal ci pasinug dund ak nekkin yu mucc ayib, kurel ak dooley nguur yi di ko taxawu, weg ko, te ko gëddaal (dog 100 bu sàrtu biir).  Depite bindoodi : Depite yi mën nañu bañ a bokk ci menn mbooloo pólitig ca péncum depite ya. Ñoo di dépite yi bindoodi. Seen way-teewal day bokk ci liggeeyi ndajem njiit yi, di ay-ayloo bu ñu waxtaane ba juboo. Bu fekkee ni juboo amul ci seen biir, njiitu péncum dépite yi day wote-tandale, ci kanamu way-soxal yi, tëral kay gi.  Dogalam amul diiŋat.  Depite yi bindoodi yi mën nañu bokk ci mbooloo mu leen neex gu leen neex. Su boobaa, dañuy bind bataaxal njiitu làng gi mu soxal, mu yégal ko njiitu péncum dépite yi; moom mii, moo koy yegge Biro bi ak Pénc mi. Day bokk ci lim-woññub toogu yi ñu jagleel mbooloo mi ci biir kurel yi (dog 23-34 ak 35 bu sàrtu biir).    Ndigal : Ndigal jumtuwaay bu xeetu ci yoon la, Bennoob Réewi Afrig yi di ko jëfandikoo ngir jël ay matuwaay. Ndigal ci ñaari jéego lay taxaw doog a feeñal ay njeexitam: bu ko sanceef yi xësee wote, nguur yi dañu koy yóbbaale, boole ko ci seeni sañ-sañ; wuuteek sàrt bi nga xam ne day jëfu ci saa si.  Kureli pegg-caytu : Jëmm la juy wuyu ci sañ-sañu pegg ba noppi, wuuteek kureli peggi mbànjuxaan yeek njënd ak njaay yi; ñoom dañuy saytu ag kurel walla yëngu-yëngu bu yello saytu.  Nguur : Nguur xeetu kurelug kàttaanu pólitig la, soloo ñetti fénc: am ndéndum suuf, genn kilifteefug nguur, aw askan. Nguur, bokk-moomeel gu moom boppam la.Moom-sa-bopp googu moo wuutale nguur geek yeneen xeeti bokk-moomeel yi deme ni diiwaan yi, pàcci diiwaan yi, ak dëkku-taax yi.  Teggeeku galag : Teggeeku galag, njéggalug peyu galag walla juuti, mbaa sañ-sañ la, ci kaw ay sàrt yu ràññiku ci wàllu yoon. Misaal: néewteey am-ami nit ñi, sababu teggeeku ci lenn ciy galag yu diy warugar ci gépp njaboot la.  Finaasi pegg : Finaasi pegg yi dañuy tekki gëstub sàrt ak pexe yi ñeel alalu mbooloom pegg.  Ci wàllu xamteefu jëmmal, Finaasi pegg yi mënees na leen a wonee ni mbooleem sàrt yiy doxal finaasi nguur gi, yu bokk-moomeel yi, yu kureli pegg yi, ak yeneen cémbi sañ-sañu pegg yi. Aw xàll la, nekk ci séll-bi-yoonu sañ-sañu pegg, sañ-sañu yoonal ak woññatub pegg.  Fõo-dë-konkuur : Aw doxalin la wuy tax ñuy mën di toxal bokkug genn kurelu pegg walla fedd-géew mbaa kenn nit ci benn deppãas bu nguur ràññale.  Nguur : Nguur sanceefu réew mi la, soloo Jawriñ ji jëkk (njiitu nguur gi) ak jawriñ yi.  Ci njiiteefu jawriñ ji jëkk, nguur gi day doxal pólitig bi njiitu réew mi nasal. Ndax li mu nekk njiitu nguur gi, Jawriñ ji jëkk daa ngàllu ci kanamu kurelug yoonal gi, ci anam yi ñu wottu ci dog 85 ak 86 yu ndeyu sàrt  yi.  Way-bokki nguur gi aaye nañu leen ñuy boole seen cërub jawriñ ak bépp yëngu-yëngub liggeeyu pegg walla bu fedd-géew bu am ag pay (dog 54 bu Ndeyu sàrt yi). Ndax déggoob wa-bokki sanceefug nguur gi, yenneeku walla dakkalug njiiteefu nguur gi day yóbbale ci saa si, yenneekub yeneen jawriñ yépp (dog 43 ak  bu 53 ba 57 bu Ndeyu sàrt yi).    Mbooloom depite: Way-bokki pénc mi (lu mu néew-néew, fukk yu nekk) mën nañu booloo, ndax niiroo pólitig, ngir sàmm ngëm-ngëm, mbaax ak xalaatin yi ñu bokk (te du seeni njariñal boppkese). Ñooy  mbooloom dépite yi. Depite bi mënul a bokk ludul ci menn mbooloom pólitig. Mbooloo yaa ngiy sosoo ci jébbal njiiteef gi benn biraleb pólitig bu ay way-bokkam xaatim, booleek limu way-bokkam, ndawi pénc yi mbokkoo, tur ak santi njiit ak tofoom yi mboolooo mi tànn. Wayndare yooyu dañu leen di siiwal ci xibaarukaayu nguur gi, booleek cuppiku (yenneeku, bokk ak booloo) yi ci top, gannaaw ba ñu ko yégalee njiitu pénc mi. Njiiti mbooloo yi way-bokk lañu ci jataayi njiit yi, seeni tofo di leen fa wuutu bu ñu amee ngànt (dog 21 ak bu 22 bu Ndeyu sàrt yi).  Péncum àttekaay bi gën a kawe: Péncum àttekaay bi gën a kawee ngi ëmb way-bokk yi péncum réew mi tabb. Benn way-àttee koy jjite. Doxalin wi ñuy topp ci biir Péncum àttekaay bi gën a kawe, yoon-jëmmal a koy tëral. Njiitu réew mi (gàlloowul jëf yi muy def cib liggeeyam, ndare du dafa wor), jawriñ ji jëkk ak way-bokki nguuram (yi gàlloo seeni jëf ci seen biir liggeey, te ñu jàppe leen nig mbóom walla jalgati ci jamono ji ñuy defu) ñu ngi leen di àtte ci Péncum àttekaay bi gën a kawe (Dog 99-100 ak 101 bu Ndeyu sàrt yi ak 120 bu sàrtu biir).  Kiiraangey pénc : Depite yi dañuy nekk ci kiiraangey pénc mi, seen njëlbeenug pal (yégleb njeexitali woteyi) ba ba muy jeex, ñeel bépp woote ci kanamu yoon walla dooley nguur, ndax seen xalaat mbaa wote bu ñu amal ci diir bi ñu nekkee ci seen liggeey. Gannaaw loolu yit, benn Kurelu yoonal mënu leen top, walla jàpp tëj ndax mbóom walla jalgati, te àndul ak ndigalu pénc mi. Depite bu ñu bett cig njalgati mbaa bu daw gannaaw ba mu defee njaaxum, mënees na ko topp, jàpp ko tëj, te du aajoo ndigalu birob pénc mi. Kiiraangey péncum dépite yi mënees na ko muri, jaarale ko ciw doxalin wu ñu fàggu ci Ndeyu sàrt yi ak sàrtu biir bi. Saa yu ñu sàkkoo murikub kiiraayu Péncum depite bi, walla dakkalug toppam ci kanamu yoon, dañuy sos genn kurelug jàppandalu fukk ak benn (11) way-bokk yu ñuy fale ci kaw doxalin wi ñu fàggu ci dog 34.   Galag (Empo): Galag, njoxem xaalis bu tegu ci loosu nit walla kilifa la, mu koy joxe ba fàww te amul ndelloo, ngir pajum aajoy pegg yi cig yaatal (sasi aada, koom, askan, caada). Galag, xeetu yëngub pegg la, bokk ci cémbum mbooloo. Bu fekke ni galag bi daa am njeexital yu bari yit, nisërug koppar am na ca solo.  Kureloondoo : Ci kanamu itte bu dox diggantey kureli wéyal yu bari, pénc mi day samp ag kureloondoo. Bu dul kurelug woññatook nemmet gi, walla kurelug ndénkaaney dogal yi, kureli wéyal yi, kureli jàppandal yu fés yeek kureloondoo yi dañuy daje ci diirub lël yi, ngir jublu ci mbir yi ñu leen di dénk. Gannaaw loolu, mënees na leen a woo cim ndaje mu ànd ak ndigalu njiitu pénc mi (dog 33 bu sàrtu biir).  Nangoodiku : Nangoodikug caytu : njubanti bu depite biy jébbale la «di sabab wàññikug mbelli pegg, walla coste mbaa yokkutey warugari pegg». Wàññikug mbelli pegg yi dañu leen di xayma ci anam yépp: njubanti guy mottali matadib juuti cig yokkute, di tolloole dayoom digganteek moroom ma, mënees na ko nangu ; nangoodikub yoonal : Njubanti gu aju ci fànnu sàrt, waaye ajoodi ciw yoon, day nangoodiku ci kanamu dog 41bu Ndeyu sàrti atum 1958. nangoodikuw doxalin :  Njubanti gu amul benn séqu ak xët miy yilla ji, day nangoodiku.Su boobaa dañu naan ag «gawar» la, di baat bi ñuy jëfandikoo ngir junj njubanti « yeb-lépp » ci diirub waxtaanu yoonu woññaatuy koppar.  Diirug pal : Dépite yi dañuy falu ngir diirub juroomi(5) at, ci woteb ñépp jaaraleedi.Diiru pal gi mooy diir bi dépite yiy doxal seenug pal. Diirug pal mëneesu ko gàttal, ludul ci taste gu péncum dépite yi dogal (dog 60, rëdd 1 bu Ndeyu sàrt yi ak 1 bu sàrtu biir). Ndonole : Ndonole moo di joxe jenn alalu aji-wàññiku, mbaa yu ci bareem, fekk cig dundam la ko defeek ndénkaane, nga xam ne, bu nit ki deewee rekk lay mën a nekk. Ndonole wuute naak may walla neexal yi mënul am ludul ci dundug nit ki, ndaxte luy wéy la. Mënees na donale ag mbootaay fekk ñu nangu njariñam ciw askan walla muy mbootaayu jëf-mbaax.Kiy jote cig ndonole way-donn la.  Limu wotekat : Limi wotekat yi, mooy karneb mbindum xamteefi mbooleem wotekat yi nekk ci benn goxu wote lañu. Bindu ci limi wotekat yi, war na ci bépp way-bëgg-sa-réew ju nar a wote. Mbindu moomu nag daa laaj lenn ciy sàrt : nit ki daa war a nekk doomu réew mi, am fukk ak juroom ñetti at yu mat sëkk ci bésub tànn bi, am ay këyiti ràññiku ( kàrt dàntite ak bu wote), yor sañ-sañam yépp (pólitig ak njuddum réew). Nu fàttali ne, mbindu mi day laaj taxawaayu nit ki ci boppam te mu ànd caak sagoom.     Yoon : Ca cosaanam, yoon (luwaa) a ngi juddoo ci baatub lateŋ buy tekki « leks », “lesis”. Ci wàllu yoon, day tekki sàrtu àttewaay buy tënk ñépp cig yaatal. Depite yi ñooy wote yoon yi ci turu askan wépp, seenug taxawal nag, njiitu réew mee koy xaatim. Baatub Paleef « lesislaasiyõo » yit dees na koy jëfandikoo ngir junj aw yoon walla aw sàrt.  Yoonu woññaatu : Yoonu woññaatu, anam la bu nguur giy jëfandikoo, ngir biral ci kanamu pénc mi koppar yiy dugg ak yiy génn. Njeexital li, mooy fexe ba dépite yi wote bidse nguur gi. Yoonu woññaatu day fésal, ci diirub njëfeem, wirgoom, dayoom ak toxalub am-am yeek aajoy nguur gi, booleek yemoob soxla ak am-am yi ciy bawoo. Yoonu woññaatu jar naa ràññee digganteem ak yoonu wutinu koppari kurelug kaaraangey askan wi. Yoonu woññaatub kurelu kaaraangey askan wi, naam bu dee ci wenn anam week jenn jamono ji lañu koy wotee yit, soxalul ludul nafay kurelug kaaraangey askan wi.   Yoonu woññaatub njubanti: Yoonu woññaatub njubanti dañu koy wote ngir xoolaat wàññiku walla yokkute deppãas yeek koppar yi dugg, fekk depite yi rafetlu leen ba nuppi. Naka muy wuyoo turam, yoonu woññatub njubanti day soppi aw yoon, sukkandiku ci doxinu jamono ci wàllu koom ak xaalis.   Yoonu jëmmal doxin : Yoonu jëmmal doxin, aw yoon la wu jëm ci tëralin ak doxalinu kàttanug pegg yi. Pénc mee koy wote, muy leeral yebuy ndeyu sàrt yi nga xam ne, mooy tëral sàrti cëslaay yi. Yoonu jëmmal doxin yi dañuy suuxat dundug ndeyu sàrt yi, di may péncum dépite yi kàttanug mën a leeral yenn yebuy nekkinu yoon yi mën a suppiku ci diiri jamono. Ci toppantey daraja, yoonu jëmmal doxin a ngi ci suufu ndeyu sàrt yi, waaye moo féete kaw yooni aada yi.  Rawug ëpp genn wàll : Ci wàllu yoon, këppe gu nekk day ànd ak kàttan gu bir, bu fekke ni dajale na genn wàllug tànn yi ñu wéral. Day safaanook raw-gàddu bi nga xam ne day méngook lim bi gën a rëy ciy baat yi lawax am. Ci fànn woowu, ndam li dañu koy jox lawax bi ëppale ay baat moroom yi ñuy seet kenn-kenn. Cib wote kon, day war ñu am lu mat 50% ci tànn yi ñu wéral ngir mën a jote ci Rawug ëpp genn wall. Cim misaal, bu fekke ni ab wote am na 100 tànn yu ñu wéral, ñu ngiy jote ci Rawug ëpp genn wall gi dale ci 51 baat (maanaam 100: 2 + 1).   Palug sañ-sañ: Palug sañ-sañ gi day ëmb yóbbent gi askan wi dénk ndaw li mu fal, ngir diir bu ñu xam.  Ciy sasam, way-falu bi day wax ak a jëf ànd ceek yaŋ-yaŋ ci turu askan wépp. Palug sañ-sañ gi mën na doon palug sañ-sañu ndigal walla palug sañ-sañu teewal.  palu sañ-sañu ndigal : Palu sañ-sañu ndigal mooy kàttan gi mbootaay walla nit di dénk jenn way-falu, ngir doxal aw sas wu ràññeeku ci diir bi ak ci liggeey bi, aju nag ciy sàrt yu leer yu mu mënul a teggi. Maanaay palug sañ-sañu ndigal moo di sukkandiku ci soxla yi mbootaay gi walla nit ki dénk kenn walla mbooloom nit, ngir doxal ab cër ci ab diir ak ci wenn fànn. Ab nemmiku kon da cay am, walla ñu laaj ca këyitu nettalib jëf ja, ndax way-dénke mën a topp aminug pal gi. Palu sañ-sañu ndigal wuute na ak palu sañ-sañu teewal. Ñu ne ag pal, palu sañ-sañu teewal la, bu fekke ni ndaw yi mënuñu jote ndigali ñi leen fal, walla ñooñu mën leen folli.  Ittey neenal : Ittey neenal, pexe la mu pénc mi gànnaayoo ngir wone ñàkkug àndam ci pólitigu nguur gi, di ca fexe mu yenneeku. Ci doxalinu nguur yi nga xam ne kàttan gépp mbaa genn wàll gaa ngi ci yoxoy pénc mi, Ittey neenal day tekki doxalin wi pénc miy deme ngir sóoru nguur gi, di waral mu mën ko jañ ba mu yenneeku. Ci sañ-sañu Senegaal, xalaat boobu fàggu nañu ko ci dog 86, rëdd 3, 4 ak 5 bu Ndeyu sàrt yi. Ngir ñu mën koo nangu, fàww ñu won Ittey neenal bi lu mu néw-néew fukki dépite ci téemeer bu nekk.    Kujje gi : Ci baatub kujje, ñu ngi ciy joxoñ mbooleem làngi pólitig walla mbooloo yi bokkul ci këppe gi ci pénc mi, te di wujjeek moom. Ci pólitig, Kujje gi day ëmb mbooleem làngi pólitig ak mbooloo yiy xëccook dooley pólitig ji yor nguur gi. Ci palu sañ-sañu teewal (ànd ak pénc mu askan wi fal), kujje gi moo di mbooleem làngi pólitig yi bokkul ci këppe gi ci pénc mi, walla géewub farandoo bi yor nguur. Bu ko defee nag, day nekk ub wujj. Kujje giy biral kuuteem ak gis-gisam yuy sikkal jëfi nguur gi, Fénc bu am solo la ci wàllu demokaraasi buy bareel.  Joxekati ndigal(santaanekat yi): Joxekati ndigal walla santaanekat yi, dañuy santaane doxalug njot gi(koppar yiy dugg), sooke deppãas yi, di santaane peyoor gi. Ñooy joxe ndigal yiy soxal alal ak yëfi nguur geek kureli pegg yi, walla cig fésal, ñeel cémb yeek sanceefi woññaatu yi.  Pénc mi : Pénc mi, kurel la gu mën am sas yu bari: sasu xelalkatu kurelug doxal gi, sasu wotekatu yoon yi, ak sasu way-teewalug askan wi. Ci dégginam wi gën a yaatu tey jii, pénc mi day tekki mbooleem dépite yi falu tey sàmm teewaayu askan wi ci nguuri demokaraasi yi.  Yemoo gu janu : Gannaaw tànneefu yoon wi ñeel yemoo gu janu laata ñuy woteel dépite yi ci 3 fanu suweŋ 2007, toftal ag ndàqam ci kanamu kurelu àtte-yoonal gi (dogal N°97/2007–Afeer 1/C/2007) ndax ñàkk a dëppook Ndeyu sàrt yi (dog 7), yoon n° 2010-11 bu 28 me 2010 bi tànnaat nañu ko. Yoon woowuy sàkku yemoo gu janu diggante góor ak jigeen ci sanceef yi nga xam ne, ñépp walla ña ca ëpp dees leen di fal, wote nañ ko gannaaw cuppig yeesalu Ndeyu sàrt yi ci 13 ak 26 fani noowàmbar 2010 ca Asàmbale baak Senaa ba, ngir tàbbal ci benn dogal ñeel yemoo gu janu diggante góor ak jigeen, ci palug tànn yeek ci sasi tànn yi. Yeesal gu mag gi ci yoonu Senegaal ci wàllu yemoo gu janu gi mooy ne dafa gëttënu. Dog 1 ak 2 bu yoon N°2010-11 bu 28 me 2010 ñeel yemoo gu janu gi da ne: “Limi lawaxu yi dañu war a soloo ñaari awra yépp (góor ak jigeen), te bu fekkee ni doyob way-bokk ya dafa tool, Yemoo gu janu gi day nekk ci lim bu tóoladi bi sës rëkk ci moom. Limi lawaxu yi dañuy war a méngook yebu bii, lu ko moy, deesu leen nangu”.  Yoon wii, jéemant nañu ko ci woteb dépite yi woon ci 1er Sulet 2012, te mu feeñal teewaay bu takku ciy jigeen. Dale ci 22% (maanaam 33 dépite yi dépite) ci diiru paleefu 2007-2012, dayob jigeen ñiy dépite tey jii yégsi na ci 43,3% (maanaam 64 dépite ) ngir diiru paleefub 2012-2017.  Làngu pólitig Làngu pólitig, mbooloom nit la ñu bokk yenn njariñ yi, yenn xalaat yi, booloo cig kurel guy nisërlu ñu fal ko, mu yor nguur, di doxal menn mébatum pólitig, mbaa nasu bokk-moomee. Nisërug nguuru, moo wuutale làngi pólitig yeek yeneen mbootaay yi deme ni mboolooy ngëtën yi, kureli way-bokk-liggeey yeek sendikaa yi. Làngu pólitig mënees na ko jàppe ni kurel gu dajale ay way-bëgg-sa-réew yu bennoo ndax wenn falasifa, ak wenn xalaatinu bokk-moomeel, tax ñuy sàkk pexe yu ñu ko jëmmale, booleek nisërug dem bëreji, ngir jote ci nguur gi, doxal ko.Kon mbootaay guy nekk ci njariñal wenn xalaatin la.    Jëmmu xalam bu sañ-sañu pegg walla feddi-géew : Ñaari Jëmmi xalami sañ-sañu peg ñoo am: Jëmmu xalamu sañ-sañu feddi-géew bokk-alali doomi réew yi cémb yi nga xam ne, ci wàllu yoon, dañuy yaxantu mbootaayi bokk-njariñ yi  mbootaayi aada yi sendikaa yi fondasiyõo yi Jëmmu xalamu sañ-sañu pegg a ngiy dox ci sàrtu sañ-sañu caytum pegg. Jëmmu xalamu sañ-sañu feddi-géew nag, mu ngiy dox ci sàrtu sañ-sañu caytum feddi-géew. Jëmmu xalam a ngiy dégtoo ni mbooloom nit walla mbooloom alal mu nekk ci jëmmu làmb-daj mbaa jëmmu yoon (di jëmm ju làmb-dajadiku). Ndegam nag du jëmm ju làmb-daju, jëmmu làmb-dajadikoom jooju ngi ñuy jot gannaaw ba ñu matale lenn ciy sàrt. Bu fekke ni jëmmu yoon daa mbindarewu ci kanamu jëmm yi làmb-daju, demewu ni ci jëmmi xalam yi, rawatina, bu fekkee ni jëmm jooju dañu ko dénk mbooloom nit.  Pólitigi pegg Pólitigi pegg (walla feemu pegg) yi ñu ngi leen di dégge ni mbooloom yëngu-yëngu yu lëkkaloo yu ñuy doxal, caa nisër a jote ag cuppiku, walla dollikuy nekkin sàngam. Pólitigi pegg yi, feem la wu ay sanceef mbaa bànqaasi peggi caytu di doxal, mu ànd ak ay mbell (nit, xaalis ak ay jumtuwaay), ngir jëf jëmale ciw nekkin wu sax, mbaa wu ne këtt ne jonn te ràññeeku (meññantal,wér-gu-yaram, njaboot, dëkkuwaay, liggeey, njàngum tàggat, gëstu, sasu pegg, jafe-jafe, wàññiku), ngir jote ciy nisër yu ñu takkoon ca njalbeen (yemoo, njubub yoon, wér gu yaramu askan, pasinuw nekkin wu jag, saafara jafe jafe yeek néewtey alalu nafa gi) te nga xam ne, natt gaa nga ñuy def ci cëslaayal xamteef yu deme ni baaxaay ak xereñteefu méngook jamonoom.  Kurelu yoonal Kurelu yoonal gi, moo di benn ci ñetti xeri sanceefi askan wu ànd ak jamono, ànd ak Nguur (kurelug doxal) gi, ak pénci àtte yi (kurelug àtte-yoon). Kurelu yoonal gee ngi sàlloo fent ay yoon: mébat yi dañu leen di teg, weccee ciy xalaat, te lee-leeg ay kureli yoon càmbar leen. Mébat yi, cig njeexital, dañu leen di wote.  Ci anam yi ëpp, mébat yi dañu leen dëggal, dogal seenug nekk ca kurelug doxal ga, laata ñuy nekk ay yoon.  Ci jamonoy demokaraasi ju jamonowu jii, Kurelu yoonal gaa ngiy jëmmoo péncum ndawi réew. Moom mii, mu ngi sàlloo bind ak sos yoon, waaye nag it, càmbar jëfi nguur gi.   Njiitu péncum dépite yi: Njiitu pénc mi, dañu koy fal ci njëlbeenug paleef gi, mook yeneen way-bokki péncum dépite yi. Day falu ci tànn-bennal, ci raw-gàddug tànn yi ñu wéral. Falu ci tànneefug dépite yi, njiitu pénc mi mooy jiite weccantey xalaati pénc mi, di tëral liggeeyi pénc mi. Li ci ëpp, day doxal ànd ceek yeneen dépite yi, njiiti kurel yeek njiiti mbooloo yi.    Njiitu mbooloom dépite: Njiiti mbooloom dépite yi, ay way-bokk lañu ci ndajem njiit yi, di bokke noonu ci tërub nasu yëngu-yënguy bés bi ak matumaay yi ci war.  Mbooloom dépite yi tamit, mbootaayi dépite yuy daje lañu, ngir seen tànneef ci wàllu pólitig ci benn néegu pénc. Njiitu dépite yi am nañuy xéewal ci doxalinu pénc mi.  Doxinu tànn : Baati «doxinuw tànn», day dégtal ci aada, mbooleem pexe yi war ngir ab wote jaar yoon. Ñetti pàcc yu mag la ëmb: pàccub lu-jiitu-tànn, pàccub tànn bi ci boppam, ak pàccub gannaaw-tànn bi. Pàccub lu-jiitu-tànn day dajale ndefarum kàrti wote yi, taataan kàdduy biraley lawax yi, ak doxal yeglewub tànn gi. Tànn gi day dajale cim misaal, woteb falaakoon yi, woññub tànn yi, yégleendig njeexital bi, yégleb njeexital bi mujj (ci baatu kilifa gi ko yelloo). Pàccub gannaaw-tànn bi, lu ci ëpp, day ittewoo xayma doxalinu wote bi ak saytu féewaloo yiy faral di am, di suuxat ab déggoo ci diggante aji-jëfi pólitig yi.  Mébatu yoon : Mébatu yoon, xët wu fas yéenee nekk aw yoon tey bawoo ci nguur la. Gannaaw bi ñu ko tànnee ci ndiisoom jawriñ yi ba nuppi, dañu koy jébbal pénc mi ngir mu wote ko. Mébatu yoon nag, wuute naak Xelal-yoon bi nga xam ne, mu ngi bawoo ci benn, mbaa dépite yu bari.   Taxawalu yoon Xaatimu Njiitu réew mi mooy tax aw yoon di jëfu gannaaw bi ko Pénc mi wotee ba nuppi, fekk Péncum ndiisoob ndeyu sàrti réew mi joxe ci xalaatam.Yoon wu ñu taxawal, dañu koy siiwal ci xibaarukaayu nguur gi. Mooy jëfu darajaal ji Njiitu réew miy def ngir biral ne, nemmeeku na ni, aw yoon wotees na ko ca Péncum dépite ya. Ni mu ciy tege xaatimam, noonu lay taxe njëfeem yoon woowu di warteef. Dooley Njiitu réew joojule, tënkees na ko ci dog 73 bu Ndeyu sàrt yi, ak dog 82 bu sàrtu biir Péncum dépite yi.   Xelal-yoon: Xelal-yoon aw xët la wu benn mbaa dépite yu bari  di xaatim te fas yéenee mu nekk aw yoon, bu fekke ni bind nañu ko ci tënkum xibaari yëngu-yënguy bés bi, te Pénc mi tànn ko.  Saytukati alal Saytukati alal yi, ci njiiteef ak toppug Biro bi lañuy dox, ñooy  yor mbiri koppar yi, jumtuwaay yeek caytug pénc mi. Benn deppãas bu bees mëneesu koo def, te àndul ak seen xalaat.  Laaju mbind : Doxalin wu yomb la wuy may dépite yi ñuy mën di amal ay laaj ci mbir sàngam, jëmale ci Nguur gi. Laaji mbind yi, ñu ngi leen di def, sukkandiku ciy ñaxtu walla jafe-jafe yu dépite yi nangoo ci mbootaay yi, sendikaa liggeeykat yi, ndawi bokk-moomeel yi, mbaa ciy benn-benni nit. Mën nañu jëm ci mbir yu soxal askan wépp walla ab gox. Soloy jagle googoo ngi tënku ci dog 95 bu sàrtu biir Péncum dépite yi.   Laaju kàddu : Laaji kàddu yi, ay laaj la yu benn dépitey def jëmale ci jenn jawriñ. Looloo aaye bépp laaju mbooloo, rawatina bu benn njiitu kurel mën a def ci turu menn mbooloom pólitig, walla ci turu kurelug wéyal. Dañuy tënku cim mbind te yem ci fénc yi ci am solo ngir nànditey laaj bi.  Laaju gaaral : Laaju gaaral, walla ndelloom ngaar, pexe la muy bëgg bépp jafe-jafey yoon bu fés nekk lu ñuy jëkk a saafaraa ci biir pénc mi ko yelloo, laata ñu koy jébbal meneen pénc mu cay àtte. Mën na doon lu xaali (àttekat) biy bëggal boppam (cig coobareem) walla kenn ci way-àttewu yi di ko ko diis.  Ŋunkum tànn : Ŋunkum tànn moo di limub baat yi war ngir mën a am benn toogu ci wotey dépite yi, walla yoy ndiisoom dëkku taax, añs. Ñu ngi koy am bu ñu séddale limub tànn yi ñu wéral ak limub toogu bi ñu war a joxe ci gox bi. Limub toogu bi ñuy jox kenn ku nekk a ngiy am bu ñu séddalee mbooleseen baat yeek ŋunkum tànn bi.                                                                                                       Njote gi (ndugal mi) : Njote gi walla ndugal mi, moo di dayoob koppar bi ñu jot ba dugal ko ci kees gi, gannaaw am pexe. Ndugalum pegg yaa ngi soloo mbooleem galag ak juuti yi Nguur di jël.   Leeralug caytuwin : Leeralug caytu, moo di jëfe warugaru leeral caytuwin, maanaam xamle, firndeel ak wéral caytuy alal. Leeralug caytuwin moo gën a yaatu caytuwu gi : yemul rekk ci caytuwu gi, da cee boole yeneeni jëf yuy leeral ak a mottali caytuwu gi.  Ngoreef : Ngoreef nekk na baat bu yaatu te ëmb déggin yu bari te wuute ciy dayo, ñu di ko jëfandikoo ci anam yu wuute. Ñenn ñi dañu ci gis pexe muy tax ba nit ñi ak kurel (mbootaay) yi nekk ay aji-gàllu ;  ñeneen gise ko ni xalaatin wuy junj njëfe ak ndoxalum sàrt yeek mbaax yi. Ci dégg-déggu demokaraasi, Ngoreef  a ngiy tekki ne, képp nit kuy liggeey ci bërëbu pegg walla muy liggeey ci sanceef, daa war a toontu ciy jëfam (wax ni mu saytoo ndénkaane yi) ci wàllu pólitig, caytu ak ciy koppar.   Sàrtu Biir : Sàrtu Biir Péncum dépite yi moo takk mbooleem sàrt yi mën a jëfu ngir tëralin ak doxalinu Péncum dépite yi, ngir doxalinu paleef gi, njëfe, topp ak caytug paleef.  Repiblig : Repiblig, nguurug pólitig la goo xam ne, cëri njiitu nguur gi du lu ñuy donn, waaye day bawoo cib wote. Repiblig doxalinu nguur la gu safaanook nguuru ndono (aada). Xeetu nguur la goo xam ne, ci biiram, ñiy jiite ñépp askan wee leen di fal, walla boog, lenn ca ñoom. Moo di nguurug askan wi, ci askan wi, ngir askan wi. Woteb raw-gàddu benn sumb : Woteb raw-gàddu benn sumb day tax ñu mën a jox benn mbaa toogu yu bari lawax walla lim bi am li ëpp ci baati tànn.Wuute ciy anam,  ak këpp (walla ëppeef) gi mën a nekk rawug ëpp genn wàll, mbaa raw-gàddu. Wote bi mën na nekk benn sumb, walla ñaari sumb. Ci anam bii mujj, bu fekkee ne rawug ëpp genn wàll gi amul ci sumb bi jëkk, dañuy amal ñaareelu sumb bi ci anam yi ñu ko waajale. Ñaareelu sumb bi day tax làng yi mën di amal ay mànkoo ak seeni farandoo ngir am ay ndaw ci bërab yi ñu am doole, ci kaw weccooy baat yu ñuy jote feneen. Wote raw-gàddu benn sumb a ngi ñuy defe ci bërab bu ñuy tudde goxub tànn.  Tànnu cëralaate : Tànnu cëralaate day tax ñuy mën di fexe ba ndaw yi (depite, way-diisooy dëkki taax yi, añs) feeñal ni mu gën a yaatoo lii di kuutey xalaati wotekat yi. Anamu wote la buy nisërloo jox làngug pólitig gu ci nekk ab lim ciy toogu yuy tollook mbooleseen baati tànn yi mu am yépp cib gox sàngam. Lim bu ci nekk, day defar xëtum lawax yiy tànnlu ci wote bi. Toogu yi ñu ngi leen di joxe làng yi ci pexem séddale limub baat yi yu am ak ŋunkum wote bi. Toogu yi des ñu ngi leen séddalee ci anam bu ñu tëraloon.  Jataayu mbooleseen : Jataayu mbooleseen day wund ndaje yiy am ci ëttu Péncum dépite yi. Jamonoy jël dogal yu am solo la ci Paleef gi, jëmale ci mbooleem i laaj (itte, soxla) yu ñu leen jébbal, ngir ñu settantal leen.  Jataay : Mooy jamono ji Pénc mi di daje ci jataayub pegg matal-sañ-sañ, bu dee ndajeem aada, walla ittey waxtaanu bés yu fés, yu jar ñu woo leen ci ndajem jamono. Jataay day tekki jamono ji Paleef giy daje ngir weccantey xalaat, taxawal ay yoon. Wuute naak Paleef giy wund diir bi xaajale njëlbeenu liggeeyi ndawi askan wi gannaaw ba ñu leen falee, ak bi ñuy jeexal. Diirub Paleef bu jaar yoon juroomi at la, bu ñu ko tasul.  Ndajem matal-sañ-sañ: Ndajem matal-sañ-sañ wuute naak ndajem  jamono, ndaxte ab wootem a ngi sukkandiku rekk cib dogal walla jenn jëf, fekk benn woote bu fés yelloowu ca laaj. Gannaaw loolu, ndaje mu ni mel, mën na am ci diirub ndajem jamono. Ndajey matal-sañ-sañ yaa ngi sàrtoo xew-xew bu fés bu ndeyu sàrt yi fàggu ba nuppi, te benn woote bu fés duñu ko fa laaj. Paleef gaa ngiy amal ndaje matalsañ-sañam ci kaw sàrt yu ràññiku. Misaal: Ci diirub njëfeem kàttan yu fés yi njiitu réew mi yelloo doxal; Ngir déglu bataaxalub njiitu réew mi, fekk paleef gi nekkuloon cim ndaje; Ngir yombal njëfeem lenn ciy matuwaayi ndeyu sàrt yi: biraleb pólitigug yaatal, yabug ngàlluy nguur gi ciw nas, santaaneb ngànt, añs.  Ndajeem aada: Ndajey aada yi, ay jamono lañu yu Paleef giy toog te amul benn sabab bu am solo mbaa ab woote bu fés, waaye ndaxte Ndeyu sàrt yee ko digle, booleek yoon fàggu na ko. Diggantey ndajey aada yi lañuy tudde « Bërug Paleef gi » Ndajem jamono : Ndajey jamono yi mën nañu am ci diggante ñaari ndajey aada. Dañuy am ci dagaanug Jawriñ ji jëkk, walla ci genn wàllug way-bokki Pénc mi (dog 5 bu Sàrtu biir).Dogalu njiitu réew mee koy ubbi, moo koy téj.  Ndesum xaalisu cëslaay : Mooy ndes mu beddi may ak meññantal yi ñu defe ak alal ju jóge bitim réew te ñu dugal ko ci Meññeefu Biir Ñumm (Pee-ii-Bee) gi.Day tax ñuy mën di natt mën-nekkug pólitigu koppar bi.  Ndesum xaalisu mbooleseen: Mooy kuute gi nekk ci diggante njoteg (ndugalug) Nguur gi (bu ci peyug bor yi mu leb bokkul) ak li mu ci deppãase.  Bu ndes moomu ëppe aajo yi, ñu ne ag ëppeef la; bu dee safaan ba, ñu ne ag néewteef la.  Woteb ñépp jaaraleedi walla jaarale : Woteb ñépp pexe la tax aw askan mën a fal benn walla way-teewal yu bari. Sañ-sañu wote, mayees na bépp way-bëgg-sa-réew, ci anam bu amul xejj ak seen. Woteb ñépp jaaraleedi, mooy tax ñuy mën di fal ci anam bu jubu kenn nit ku deme ni Njiitu réew mi. Fekk na woteb ñépp jaarale moom, pexe la muy tax ñuy fal ndaw yu bari yuy falaat keneen walla ñeneen ci seen biir, te deme ni woteb jawriñi taax yi. Woteb ñépp jaarale, wote la boo xam ne, way-falu  yi genn kurelug dox-diggantee leen di fal, ñu di ko woowe “Néegub Pal”, fekk ay way-bokkam (falaakoon yu mag yi) ci seen bopp, dañu leen a fal.  Juuti : Galag gu ñuy jox ñguur la, méngook péetale bu fés (galagu biir gi ci màcceefi petorol bi, cim misaal, juuti bu ràññeeku bu ñu jagleel màcceef yooyule la).  Leeraange : Ci mbirum pólitig walla koom, leeraangee ngi jëm ci xam-xamu dogal yeek seeni sabab, anam yi ñu leen jële, ci njég dégg yi mébat yi jar, ci mbirum kaaraange gi ndax ab yëngu-yëngu walla menn mébat, ci njoteefug xibaar yi, añs. Leeraange,  mbir la mu bokk ci li askan yiy sàkku ci way-gàlluy pólitig yeek yu koom yi. Ndëkkum ñooñule, moo di xam li ñu war a siiwal ak lu ñu warul mbaa mënul siiwal. Ci way-bëgg-sa-réew bi, jafe-jafe baa ngi ci xam ndax xibaar bi mu jot lu dëggu la, te méngook li am (li nekk).  Nafag pegg : Nafag pegg gi, feykati galag (lempo) yi miin nañu ko, ndax fa la ñuy jébbalee galag yi ñu téq ci seeni am-am ak seeni alamaan. Amul jëmmu yoonu xàjjaloob Nguur, ndax fey say galag ca nafag pegg ga, moo di fay ko Nguur.  Tofoy njiit : Tofoy njiit yi ñooy kuutlaay ak way-jàppaley Njiit li. Dañuy book ak moom ngàllu ak liggeeyu njiiteef gi. Bu njiit li amee ngànt, tofoom a koy wuutu ci fànnay sasam yépp.  Tànn (wote) :  Wote, aw doxalin la wuy jëme ci njëlum dogalu bokk-moomeel cib diir sàngam. Ngir ñaaxe ci njëlum dogal yi, benn pàccu weccantey xalaat walla yeyante dina tax ñuy joxe ay lay, balaa wote bee am. Wote day jéem a daganal njëlum dogal mi, di wone ni, du coobarey kenn nit ku beddeeku (waaye coobarey mbooloo la). Tànn bi daa bokk ciw doxin wu ñu naan ab tànn walla ab wote. « Tànnal samay njàngale mu gënal la xaalis,te xam-xam gënal la wurus, buy ngalam sax;ndaxte xel moo gën fuuf ay per,moo ëpp maanaa lépp ak lu loola jafe jafe. » Ki la Sàkk a ko wax (Léebu ya 8:10-11)Ndax mës ngaa jàng téere bi gëna siiw ci àddina, di Biibal bi ? Moo nettali démb, tey ak ëllëgu doom Aadama. Boo ko bëggee jàng ci njalbéen ga ba njeexte la, 70 waxtu lay laaj. Waaye téere su tuut sii moom dafay tënk nettali bu doy waar bi ci Biibal bi te mën nga ko jàng ci benn waxtu rekk.Ndax xam nga sa cosaan bu baax ?  1. Nan la say waajur tudd ? (2 lañu)Say maam nag, nan lañu tudd ? (4 lañu)Say maamaat nag ñoom, nan lañu tudd ? (8 lañu)Soo delloo ba ci fukkeelu maam ya, ndax dinga xam nan lañu tudd ? (512 lañuy doon !)Su ñu la mayoon sax wurusu àddina sépp, ndax dina tax nga mën a wax sa turi maam ba ca fukkeelu maas ga ? Yaakaruma ko de ! Lu ko waral ? Ndaxte xabaar yooyu jëm ci sa maamaat yooyu bindeesu ko.Seetal nag weneen wàll wi gëna yàgg ci sa cosaan, di wàll wi ëpp solo wurus ak xaalisu àddina sépp.Sa maam yu jëkk ya. Loo ci xam ?Su amul woon benn nettali bu ñu bind ci seen cosaan, kon doo mëna xam fa nga soqikoo. Kon doo xam lu tax nga nekk fii. Waaye sant bu wér ndax mbind mu mel noonu am na.Ndax xam nga lu ñu ci bind ?Laaj ak tontTéere bi ñuy tudde Biibal bu Sell bi*, yemul rekk ci nekk téere bi ñu gëna tekki ci àddina, waaye itam dafa nekk mbind mi gëna aaru ci téere yu jëkk yaa jëkk. Bibal bi di wax ne mooy Kàddug Yàlla, ñaari xaaj la :Kóllëre gu jëkk ga (Tawreet, Sabóor, añs.) – Mébétu YàllaKóllëre gu bees gi (Linjiil, añs.) – Mébétu Yàlla gi ñu matalNan lees mëna xame ne mbind yooyu ñoo di waxu Yàlla dëgg ?Mënees na ko xam ndax firnde yi ci nekk amul ci beneen téere. Ci misaal :Lépp a déggoo. Mbind mu Sell mi ñi ko bind nekk nañu ay yonent yu bare ci diirub 1500 at, te loolu terewul, mu doon xabaar bu amul juuyoo. Loolu nag Bindkat buy dund te jamono tënku ko rekk a ko mënoona sol ci xeli ña yoroon xalima ya di bind.Nettali bi. Benn doom Aadama mënul woon xalaat nettali bu doye nii waar. Xaaj yépp dañu lëkkaloo bu ci nekk ak moroom ma. Téere bi dafay tontu ci laaj yu mag yi ñuy laaj sunu bopp, di maye yaakaar tey soppi ay dund.Ay téeméeri téeméeri waxi yonent yu am. Yàlla rekk moo di ki mëna feeñal liy xew ëllëg laata loola di agsi.* Baatu Biibal mu ngi jóge ci baatu gereg bi di Biblia te di tekki téere walla kàggu.Nettali biSa cosaan a nga tàmbalee ca Yàlla. Nit ñi mën nañoo am ay xalaat    yu bare ci lu jëm ci sa cosaanu maamaat, waaye téereb Njàlbéen gi mooy nettalib Ki fekkewoon lépp ca ndoorte la.« Ca njàlbéen ga, Yàlla sàkkoon na asamaan ak suuf. » (Njàlbéen gi 1.1, Tawreet)Ndax Yàlla am na ? Càkkéefam gi moo di tontu tont lu leer ci laab bile :« Moo wékk suuf ci jaww ji. » (yonent Yàlla Ayóoba 26.7)  « Jaww ji dafay biral jëfi loxoom. » (yonent Yàlla Dawuda, Sabóor 19.2)Ndegam nu ngiy wax waxi loxo, xoolal say yos. Ana ban liggéeykat bu xareñ moo mënoon a sàkk jumtukaay yu ni mel bu dul Moom ?  Te lu nu mëna wax xel mi mëna sàkk benn « cellule » buy dund ak ay milyoni céram yu am njariñ ? Kan moo mëna ràbb ay pàcc yu bët mënta gis mu am guddaayu ñaari meetar di ay milyaari caabi yi nekk ci saw yaram ?« Aji Sax ji … yaw la … yaw mi ma ràbb ci sama biiru ndey. Maa ngi lay sant ci li nga ma def may mbindéef mu kéemaane ! » (Sabóor 139.1,13-14)Ndoorte liKan mooy Yàlla ? Moo di xalaatkat bi te di Sàkk-kat bu sax, bi sàkk àddina.  Amul fu mu tàmbalee ak fu mu yem. Moo di « Baayu xel yi » (Yawut ya 12.9) moo sàkk malaaka yi ak sa maam yu jëkk ya, fii ci kaw suuf ngir ñu xam ko, bëgg ko, di ko jaamu ak di ko liggéeyal ba fàww. Yàlla KENN LA, wànte mën na fu nekk mu teew fa. Turam mooy Aji Sax ji, ki mënal lépp boppam. Su fekkee sax nag soxlawul dara, dafa bëgg ñu xam ko, bëgg ko. Mooy Aji Kàttan ji ki nga xam ne, ci Kàddoom ak Xelam, la jaare amal àddina.« Ca njàlbéen ga Yàlla sàkk na asamaan ak suuf.  Suuf nag da ne muluη, ne wéyëη, lëndëm gi muur déndu ndox yi te Xelum Yàlla yiir ndox mi, mel ni picc muy dayaarlu. Noonu Yàlla ne: Na leer gi nekk, leer gi daldi am. Yàlla gis ne, leer gi lu baax la, mu xàjjale leer gi ak lëndëm gi» (Njàlbéeen ga 1.1-4) Bés ba jëkk, bi Yàlla di sàkk àddina, ndamu Yàlla moo leeraloon foofa. « Yàlla Leer la … te genn lëndëm nekkul ci moom. Su nu waxee ne, bokk nanu ci moom, tey dox ci lëndëm gi, danuy fen ci sunuy wax ak sunuy jëf. » (1 Yowaana 1.5-6) Ki la Sàkk, ku mat la. Amul kenn ku mëna dëkk ci teewaayam lu moy mbindéeef yu mat.       « Dafa sell, Aji Sax ji, sunu Yàlla ! » (Sabóor 99.9)Ki la sàkkCi juróom-benni fan la Yàlla miy leer sàkk jaww ji, suuf si, weer wi, biddéew yi, jën yi, picc yi, gunóor yi ak bàyyima yi. Ndaw àddina su kéemaane !  Su fekkoon ne saytu nañu ko ni mu warewoon, suuf si du ñàkk mukk yëf yu neex. Kon dina doon nekk dëkkuwaay bi gën ci doom Aadama yi.« Noonu Yàlla ne : Nanu bind nit ci sunu melokaan ak ci sunu* misaal, mu yilif … suuf sépp … Yàlla sàkk nit ci melokaanam; ci melokaanu Yàlla la ko sàkk, mu sàkk leen góor ak jigéen. » (Njàlbéeen ga 1.26-27)Nit dees ko sàkk mu wuuteek bàyyima ngir mu fésal melokaanu Ki ko sàkk. Yàlla dafa ko may ruu guy sax ba fàww, xel mu ñaw, ay yëg-yëg yu xóot, te it may na ko mu mëna tànn mbir yiy sax dàkk. Yàlla bëggul woona am ay masin. Dafa bëggoon say maam, Aadama ak Awa, suuxat seen diggante ñoom ñaar waaye itam seen diggante ak Yàlla. Loolu it la bëgg ci yaw.      « Yàlla Aji mbëggeel la. » (1 Yowaana 4.8)Sa maam yu jëkk* Su fekkee ne Yàlla kenn la, lu tax mu ne : « NANU bind nit ci SUNU melokaan ak ci SUNU misaal » ? Li tax mooy ni mu nekke kenn moo kéemaane. Ci Mbind mu sell mi, baatu yawut bi ñu jëfëndikoo ngir wax ‘Yàlla’ moo di Éloyim, mu di aw tur ci bareel, te baat bi ñu jëfëndikoo ngir ‘benn’ di echad, muy tekki lu nekk benn te def ay wàll. Lu jiitu Yàlla di sàkk malaaka yi ak nit ñi, fekk na Yàlla amoon mbégte ci diggante bu mu amoon ak boppam, ak Kàddoom, ak Xelam mu Sell mi. «Yàlla ku màgg la, waaye tële nanu ci xam màggaayam … »  (yonent Yàlla Ayóoba 36.26)Ca ndoorte la, Yàlla ak nit ay xarit lañu woon. Wànte Yàlla daldi leen nattu ci seen xaritoo googu ngir may Aadama ak Awa pexem xóotal seen diggante ak Ki leen sàkk, ci ñu wóolu ko te déggal ko. Kon laata sax muy sàkk Awa, Aji Sax ji tegoon na Aadama ci tool bu mucc ayib, ak mbir yu neex lool ci gis ak ci dégg, ay bàyyima yu amul fenn ak garabi meññeef yu Aadama mëna jëfëndikoo – ba mu des benn.« Yàlla Aji Sax ji sant Aadama ne ko: Mën ngaa lekk ci bépp garabu tool, waaye bul lekk ci garabu xam lu baax ak lu bon, ndaxte bés boo ci lekkee, keroog fàww nga dee. » (Njàlbéen ga 2.16-17)Luy xew su ñàkkee dégg benn ndigalu Yàlla bi mu ko joxoon kepp ?Ndax Yàlla dafa waxoon Aadama ne bu lekkee ci doomu garab gi dafa wara ñaan/julli, woor, sàkk sarax/génne asaka, teewe ay ndajey diine, def jëf yu baax, ak ñoom seen ngir far jëf yu bon yi te yaakaar a jot yërmande Yàlla ?  Ndax loolu la ko Yàlla wax ?  Déedéet !Yàlla dafa wax Aadama ne ko BÀKKAAR dees  koy daan ak DEE. Biibal bi dafay tudde loolu  « yoonu bàkkaar ak dee. » (Room 8.2)Yoonu bàkkaar ak deeYoon boobu, di bi Yàlla jëkk a teg, lu am solo la nga xam ko, ngir gëna mëna xam sa cosaan – démb, tey ak liy ñëw.Bàkkaar (jàdd yoonu Yàlla) dafay indi ag tàqalikoo gu ëmb ñetti pàcc :1. Deewu baatin – mooy tàqalikook xelum nit ak Yàlla.2. Deewu yaram – mooy tàqalikook ruu ak yaram wi.3. Dee ba abadan – mooy nit tàqalikook Yàlla ba fàww dem « safara su dul fey, si ñu sàkkal Seytaane ak ay malaakaam. » (Macë 25.41)Ni dee mel mënees na ko misaal ak caru garab. Boo daggee caru garab, mën na niru luy dund ba tey, waaye ci dëgg dafa « dee » ndaxte tàqalikoo na ak la ko doon dundal.Yàlla àrtuwoon na Adama ne ko bàkkaar dafa koy tàqale ak Ki ko sàkk, di Ki  koy dundal. Yàlla ju mat te sell,  du sofental bàkkaar.Lu dee di tekkiTànn biGannaaw ba mu sàkkee jigéen ju taaru ci faaru Aadama jébbal ko ko, muy soxnaam, « Yàlla dafa gis lépp li mu def, fekk lépp a baax lool … Góor ak jabaram, ñoom ñaar ñépp, yaramu neen lañu defoon, te amuñu ci kersa. » (Njàlbéen gi 1.31; 2.25) Xalaatal ci àddina bu mat, ñaari way-dencante yu mat dëkk ci, ñuy màgg ci diggante bu neex ak Ki leen sàkk te Moom it di ku mat sëkk. Noonu la woon ca ndoorte la.      Ana lan moo xewoon ba loolu yàqu ?B enn bés, bi Aadama ak Awa nekkee ci wetu garab gi ñu leen aaye woon, Seytaane* dafa leen feeñu ci bindu jaan. Mu ne Awa : « Ndax Yàlla wax na bu wóor ne : Buleen lekk ci genn garab ci tool bi ?  Seytaane dafa bëggoona xel-ñaarloo Awa ci lu jëm ci li Yàlla wax ba tax mu ne ko : « Mukk ! Dungeen dee ; waaye Yàlla xam na ne, bés bu ngeen ci lekkee, seeni bët dinañu ubbiku, te dingeen mel ni Yàlla, xam lu baax ak lu bon. » (Njàlbéen gi 3.1,4-5)Seetlul fii ne Seytaane dafa jaxase njuumte ak dëgg. Am na léebu araab bu naan :  « Moytuleen ! Am na fenkat yuy wax dëgg ! » Seytaane, naxekat bu mag bi, fenoon na bi mu naan : « Mukk ! Dungeen dee » te waxoon na dëgg ci li mu ne : « dingeen xam lu baax ak lu bon. » Waaye waxul dara ci lu jëm ci mbir yu bon ya wara topp ci def bàkkaar.* Seytaane (liy tekki noon) bu jëkk, malaaka la woon, ñu dàq ko asamaan gannaaw ba mu jéemee jaamulu boppam yeneen malaaka ya, teg fale Yàlla. Malaaka ya toppoon Seytaane cig fippoom ñoom lañuy tudde rab yu bon yi.Booba nag waxtuw tànn ki nga bëgga topp jotoon na ci Aadama ak Awa.   Topp waxu Yàlla ?   …walla waxu Seytaane ? Waaye ndeysaan ñu tànn topp waxu Seytaane, ñu daldi lekk ca doomu garab, ga ñu leen terewoon.« Seeni bët daldi ubbiku, ñu xam ne, def nañu yaramu neen.  Ñu daldi ràbb xobi garabu figg, laxas ko ci seen ndigg. Gannaaw loolu ñu dégg tànki Yàlla Aji Sax, jiy doxantu ca tool ba, bi ker gi seddee, ñuy fexee nëbbu Yàlla ca biir garabi tool ba. Waaye Yàlla Aji Sax ji woo Aadama ne ko : Ana nga ? Mu tontu : Dégg naa say tànk ci tool bi, te ragal naa, ndax damaa def yaramu neen, ma daldi nëbbu. » (Njàlbéen gi 3.7-10)Lu waral rus ak ragal ?Dañu bàkkaaroon. Xaritoo gu neex ga nekkoon  seen digganteek Ki leen sàkk, nekkatul.Bàkkaar ak rusBala Aadama ak Awa di bàkkaar, matug Yàlla ak ndamam moo leen wëroon.    Ñu ngi nekkoon ci jàmm ci biir teewaayu Yàlla bu ànd ak ndam, moom mi doon ñëw ca tool ba di jokkoo ak ñoom. Waaye ba ñu déggadilee Yàlla, dañu daldi  ñàkk jàmm ci teewaayu Yàlla, te du rekk ndax seen yaramu neen ci wàllu saayir, waaye tamit ndax seen yaramu neen ci wàllu baatin.Bala ñuy moy, Aadama ak Awa Yàlla rekk a leen soxaloon, donte sax ñu defoon yaramu neen, « amuñu ci kersa. » (Njàlbéen gi 2.25) Waaye léegi, seen bopp a leen soxal te ñu yëg seen ñàkka sell fa kanam Yàlla. Noonu, ñu daldi matadi. Ñoom bëggatuñu woon nekk ci teewaayu Yàlla bu sell bi. Ni ay mbóot di dawe, di nëbbatu leeru làmp, Aadama ak Awa itam « lëndëm gi lañu taamu ndax seeni jëf yu bon. » (Yowaana 3.19) Yàlla ku ñàkk sikk la, te mat te sell mënul dékku bàkkaar. Aadama ak Awa xamoon nañu ko. Yaw nag ndax xam nga ko ? Ci Yàlla bàkkaar dafa xasaw ni méddum mbaam xuux mel ci yaw, su nekkoon ci sa biir kër. Looloo tax Mbind mu sell mi ne : « Aji Sax ji Boroom Kaaraange yi dafa sell, sell, sell ! » (yonent Yàlla Esayi 6.3)Yàlla ju SellAy bàkkaarkat yu ñàkk dooleBi nga xamee ne sunu maam yooyu bàkkaar nañu, dañu daldi mel ni bànqaasu garab bu ñu dagg. Ñu tàqalikoo ak Yàlla, fa seen Dund Soqikoo. Ni bànqaas bu ñu dagg, yaramu Aadama ak Awa tàmbaliwoon di dee. Su leen Yàlla wallusiwul woon, ñu ngi jàkkaarloowoon ak tàqalikoo ba fàww ak Yàlla ca « déegu safara sa » (Peeñu ba 20.14-15). Foofa la ruu yi bàkkaar wara nekk ba fàww, te amuñu jenn yaakaaru génn fa. Aadama ak Awa doonoon nañu ay bàkkaarkat te mënuñu woon saafara seen jafe-jafe boobu. Waaye duwoon loolu rekk.Ndegam Aadama moo doon kilifag képp ku soqikoo ci moom, bàkkaaram dafay laal askanam wépp. Ni xob wu nekk ci caru garab wi ñu dagg di ame jafe-jafe, noonu itam la nit ku nekk ku bokk ci njabootu Aadama di ame jafe-jafe. Nun ñépp ay bàkkaarkat lanu te dinanu dee nun ñépp.« …bàkkaar ci kenn nit la jaar, dugg ci àddina, indaale fi dee, te dee daldi law ci nit ñépp, ndaxte ñépp a bàkkaar. » (Room 5.12)Bàkkaar la de, du kaanseer, du xiif, du yëngu-yënguy suuf, du xare, du bomb bi gëna bon te mëna yàq lu bare ci àddina. Musiba mi gëna bon mooy bàkkaar.Bàkkaar moo fi indi toroxte. Sunu maam yu jëkk ya ak seeni sët ñoo wara jànkonte kon ak ay coono ak ay metit, ay dég, xiif, wopp, màggat ak dee.Ñu bare ci nun dem nanu ba tàmm metit yooyu tegoo ko, mu mel ni lu jaadu ci dund gi. Waaye ndax lu jaadu la jigéen di wasin boole ci metit wu tar ?             … ci garabu ‘rose’ ak ni mu taaroo ak ni mu xeeñe muy ànd ak i dég ?                                …  ci nit, ki ñu sàkk ci melokaanu Yàlla mu dee ñu war ko àtte ? Mbir yooyu gënuñu jaadu ci àddina sii ni céri yaram yu ànd ak feebaru kaanseer ci nit ku wér.Xabaar bu neex bi moo di, ca ndoorte la, Ki nu sàkk amoon pexem wallusi nu. Bés bi bàkkaar tàbbee ci doom Aadama yàq ko, la Yàlla won Aadama ak Awa as lëf ci pexeem. Ci jamonoom, Yàlla dina fi yónnee ab Musalkat, mu soqikoo ci askanu jigéen (Njàlbéen gi 3.15), mu indi pexe mi Aadama ak Awa ak seeni sët mënoona ame wall ci Seytaane, ci bàkkaar,  ci dee ak safara.  Xettalikat boobu dees na ko xame ci Almasi bi, Ki Yàlla tànn.Toroxte gi ak pexe miGannaaw gi, ci yërmandeem ak njubteem, Yàlla def lenn lu ràññeeku ngir ñi doon sooga fippu ba déggadil ko.« Yàlla Aji Sax ji defaral Aadama ak jabaram ay yérey der, solal leen ko. » (Njàlbéen gi 3.21)Aadama ak Awa jéemoon nañu nëbb seen bàkkaar ak seen gàcce ak ay xobi garab. Waaye Yàlla nanguwul woon seen pexey bopp ya ñu doon def ngir neex ko. Li Mu def moo di rendi ay bàyyima te jël der ya wodde ko Aadama ak Awa.Ndeysaan, bàyyima yu deful dara ñoo dee ndax bàkkaaru Aadama ak Awa. Foofu la Yàlla di misaale pexeem ngir wallusi bàkkaarkat yi ci yoonu bàkkaar ak dee. Deret ja tuuru, moo doon misaal li waroona am ngir sellal nit ci bàkkaaram.   Der ya di misaal li waroona am ngir muur gàcceg nit fa kanam Yàlla. La ko dale booba, am xar walla meneen mala mu ñu nangu lees waroon di rey muy wuutu ab diir bàkkaarkat bi, ba bés bi Yàlla di indi kuutlaay gu sax gi. Yàlla joxewoon na sarax bu jëkk bi ngir bàkkaar.   Te it, Moom mooy kiy joxe sarax bu mujj bi ngir bàkkaar.Sarax bu jëkk biGannaaw bi mu wonee yiw woowu, Yàlla dàq Aadama ak Awa toolu àjjana bu bakkane boobu nekk ci àddina si ñu alag ndax bàkkaar. Seen bàkkaar a leen tàqale ak Yàlla. Sunu waajur yu jëkk ya amoon nañu jafe-jafe bu réy. Nun itam.Ab diir gannaaw ga, Awa jur taawam bu góor, di Kayin. Gannaaw gi rakkam Abel juddu. Ñaari gone yu góor yi donne ci seeni waajur jikkoy bàkkaar. Ni ko léebu yiy waxe :« Janax du jur lu dul luy gas. »  te :  « Musiba du yem ci boppu boroom. »Bi Kayin ak Abel nekkee ay xaleelu góor, ñu bëgga jaamu Yàlla mi leen sàkk. Waaye ngir ñu mëna jokkoo ak Yàlla dafa laajoon ñu defe ko, ni ko Yàlla ci boppam tërale.  « … su deret tuuruwul (dee am) mbaalug bàkkaar du am (ngir boru bàkkaar). »  (Yawut yi 9.22) Kayin moom di fexee jege Yàlla ci pexem boppam. Mu jébbal Yàlla saraxu lujum yu mu beyoon. Kayin dafa meloon ni niti tey, yiy fexee yeyoo njéggalu Yàlla jaare ko ci seeni jëfi diine ak jëf yu baax, te baña xam ne bàkkaar, dee rekk a koy fey, du jëfi nit. Yàlla nanguwul saraxu Kayin. Abel nag moom, dafa jegewoon Yàlla jaare ci ngëm,  mu dëppoo ak na ko Yàlla bëgge.Xalaatal Abel mu teg loxoom ci boppu mbote mu tooñul deful dara, te di gërëm Boroom bi ci li nga xame ne, su fekkee sax moom yelloowoon na dee, tàqalikoo ak Yàlla ba fàww, Yàlla dina nangu mbote mi wuutu ko. Mbote mu amul benn bàkkaar, moo naroon a dee ci palaasu Abel.Abel xamoon na ne bàkkaar dee rekk a koy fey. Moo tax, « Aji Sax ji nangul Abel te nangulul Kayin saraxam. » (Njàlbéeen gi 4.4-5)Su fekkee sax Kayin jegewul woon Yàlla na mu ware, terewul Yàlla bëgg ko ba tey, di ko xiir ci mu réccu, maanaam, mu soppi xalaatinam te nangu yoon wi Yàlla tëral ngir mëna am njéggalam ak it njubte gi. Waaye Kayin dafa bañoona tuur deretu mbote ngir bàkkaaram. Mer jàpp ko ak réy, mu rey Abel daldi dummóoyu Yàlla.Ni ko Mbind mi waxe, Aadama ak Awa amaat « doom yu góor ak yu jigéen. » (Njàlbéen gi 5.4)  Am ci ñoom ñoo xam ne, tànnoon  nañu wóolu Yàlla te di ko déggal, waaye ña ëpp ca ñoom topp yoonu Kayin.Fukki maas gannaaw Aadama, Yàlla def ab taxaw-seetlu ci sunu njaboot, mu nekk lu tiis ci xol : « xëntewuñu lu dul lu bon. » (Njàlbéen gi 6.5) Yàlla muñal leen, waaye lu bon di yokku rekk, Mu mujj ko àtte jaare ci mbënnum ndox mu daj àddina, te bawul ku dul sunu maam Nóoyin ak njabootam, ñoom ña gëmoon Yàlla ak pexeem ma. Yàlla aaroon na tamit ñaari peer ci xeetu bàyyima bu nekk ak juróom-ñaari peer ci bàyyima ya ñu daan defe saraxu bàkkaar. Noonu lan la Nóoyin jëkkoona def ba ndox ma feree ?  « Nóoyin …defar rendikaayu sarax ngir màggal Aji Sax ji. Mu jël ci bépp rab wu sell ak bépp picc mu sell, jébbal leen Yàlla ca rendikaay ba, muy sarax su ñuy lakk. » (Njàlbéen gi 8.20)Li lépp mënoona tàmbaliwaat, terewul nit ña mujja wonaat gannaaw Ki leen sàkk. Fukki maas gannaaw Nóoyin, Yàlla woo Ibraayima mu génn kër baayam ak diineem, te wóolu Yàlla rekk. Mbind mi ne na : « Ibraayima gëm na Yàlla, te Yàlla jàppe ngëmam ni njub, ba ñu koy woowe xaritu Yàlla. » (Saak 2.23 ; Njàlbéen gi 15.6) Lu tax Yàlla jàppe Ibraayima ni ku jub ? Ndaxte Ibraayima dafa gëm Boroom bi ak waxam.Yàlla digoon na Ibraayima ne : « Dinaa la def askan wu réy, te dinaa la barkeel …te njabooti àddina yépp dinañu barkeelu ci yaw. » (Njàlbéen gi 12.2-3) Yàlla def na li mu digewoon. Xeet woowoo tax nu jot ci yonent yi, Mbind mi ak Almasi bi.Bi Ibraayima demee ba màggat lool, Yàlla sant ko lu jafee def. Mu ne ko mu dem ci benn tund, samp fa rendikaayu sarax te saraxe fa doomam ! Ibraayima déggal ko ndaxte xamoon na ne Yàlla ku jub la te baax, te mënees na ko wóolu. Ñetti fan gannaaw ga, baay beek doom ji ànd di dem, doomu Ibraayima laaj baayam laaj bu am solo : « … ana mbote mi nuy saraxal ? Ibraayima tontu ko ne : Sama doom, Yàlla dina indi moom ci boppam mbote mi ngir sarax si. » (Njàlbéen gi 22.7-8)Mën na am mas ngaa dégg nettali bi. Yàlla daldi jox Ibraayima kuuyum xar mi ñu wara rendi  « … ci palaasu doomam. Ibraayima tudde béréb ba Yahvé-Jiré [Aji Sax ji dina ko indi]. Moo tax ñuy wax ba tey jii : Ca tundu Aji Sax ji dina ko indi. » (Njàlbéen gi 22.13-14)Bi muy wax « dina ko indi » te waxul « indi na ko », Ibraayimaa ngi doon yégle lu jiitu bés bi Almasi bi, « Mbotem Yàlla mi », waree tuur deretu boppam ni sarax bu mujj bi ngir bàkkaar yi, ne du ngir feyal kenn rekk, waaye ngir nekk pey gu mat sëkk ngir ñépp. Noonu, « képp ku ko gëm am dund gu dul jeex te doo sànku mukk. » (Yowaana 1.29 ; 3.16)Yàlla sàmm na waxam bi mu digee Ibraayima ne dina def askanam « xeet wu réya-réy », du cib lim rekk, waaye ci maanaa. Yàlla dafa bëggoona jëfandikoo woowu xeet ngir won ñeneen ñi mooy kan te nan la mëna terale bàkkaarkat yi.Ca jamonoy Musaa, Yàlla joxewoon na fukki ndigal (Gàddaay gi 20), te ne woon : « Dees na móolu képp ku matalul wax yépp yi nekk ci yoon wi … » (5 Téere Musaa 27.26) Bàkkaar dafay dox diggante nit ak Yàlla. Boroom bi, Moom mi sell, sellaay rekk la waxal, dégg ndigal bu wér.« Ndaxte ku sàmm yoon wépp, waaye xëtt ci lenn ndigal rekk, jàdd nga yoon wépp. » (Saag 2.10)Ak loo mëna baax, mënoo jot mat, gi Yàlla di laaj ci yaw. Ni seetu di wonee tilim te du ko mëna dindi, noonu la yoon wi di feeñale bàkkaar bi ci sa xol, waaye mënu ko dindi. Fukki ndigal yi dafa nuy xamal ne, ay bàkkaarkat yu tële lanu ci fajal sunu bopp sunub jafe-jafe. Fàww ab musalkat am.Ndegam askan wa wépp a moyoon ay sàrtam, Yàlla sant Musaa mu defar « benn rendikaayu sarax, rendi fa [ay] sarax. » (Gàddaay gi 20.24)  Amul woon lu dul pexem sarax, moo mënoona far peyug bàkkaar giy dee. Bàyyima bu sikkul rekk lees mënoona saraxe Yàlla jaare ca daan bàkkaar te du daan bàkkaarkat bi. Nit ki dafa waroona tànn li di nag, béy, xar walla picc mu feebarul làggiwul. Bu tegee loxoom ci boppu mala mi, loolu dafa doon wone ngëmam ci ni Yàlla tërale ni ñuy jote njubte ak yërmande. Yàlla day def, bàkkaari nit ki toxu, dem ci mala mi, ñu daldi ko rendi ci saa si, mu dee ci palaasu nit ka.« Ndaxte dundu bépp mbindeef mu ngi nekk ci deretam. Jox naa leen ko ci lakkukaayu sarax ba, ngir nekk liy jéggale ngir seeni ruu, ndaxte foofu la deret di jéggale. » (Giiru Léwi 17.11)Baatu jéggale bi ñu fi jëfandikoo mu ngiy tekki muuraay. Kon deretu mala mu sikkul mënoon na muur bàkkaar, waaye mënu ko dindi. « … Ndaxte deretu yëkk yi ak ju sikket yi mënuñoo dindi bàkkaar yi. » (Yawut yi 10.4)  Bàyyima kenn sàkku ko ci melokaanu Yàlla.  « Mbote » mu mat (Esayi 53.7),   mi Yàlla digewoon rekk moo mënoona musal nit ci bàkkaar ba fàww.«Janq bi dina ëmb, jur doom ju góor, ñu tudde ko Emanuwel. » (Emanuwel a ngi tekki « Yàlla ganesi na nu. ») - Esayi 7.14 (700 at lu jiitu Yeesu Kirist)« Céy yaw, Betleyem … ci yaw laay génnee ki … cosaanoo ca jamono yu yàgg ya, ba dara nekkagul. » - Mise 5.1 (700 at lu jiitu Y. K.)« Seen Yàlla … dina ñëw moom ci boppam, musal leen. Noonu bëti gumba yi dinañu ubbiku, noppi ñi tëx di dégg ; booba làggi dina tëb ni kéwél, te làmmiñu ku luu wax ak mbég. » - Esayi 35.4-6 (700 at lu jiitu Y. K.)« Bënn nañu samay loxo ak samay tànk. » - Sabóor 22.17 (1000 at lu jiitu Y. K.) « ... mel ni mbote mu ñuy yóbbu ca rendikaay ba … moona sunuy bàkkaar a ko taxa gaañu, mu ne làcc ndax sunuy ñaawteef … » - Esayi 53.7,5 (700 at lu jiitu. Y. K.)Gannaaw jamonoy yonent Yàlla Musaa, Yàlla tànnoon na yeneen yonent yu bare, sol leen Xelam ngir ñu yégle yeneen mbir yu am solo te jëm ci ñëwu Almasi biy nara musal « xeetam ci seeni bàkkaar. » (Macë 1.21)  As lëf ci yégle yooyoo ngi nii :Gannaaw ay junniy ati waajal, jamono ja Yàlla tànnoon agsi ngir mu yónni Almaseem ci kaw suuf. Waaye ana kooku moo di kan ? Te naka lay ñëwe ? Xanaa ni ko yonent ya yégleewoon, mu ngiy juddoo cib janq bu askanoo ci Ibraayima ak buur ba Dawuda. Musalkat bi, dees ko waroona jure noo xam ne du donn jikkoy bàkkaarkat, bi ci Aadama. Mu wara soqikoo ci jigéen rekk.« … Yàlla yónni na malaakaam Jibril ca dëkku Nasaret ca diiwaanu Galile. Mu yebal ko ca janq bu ñu may waa ju bokk ci askanu Daawuda te ñu koy wax Yuusufa, waaye àndaguñu. Janq baa ngi tudd Maryaama ...Malaaka ma dikk ca moom, ne ko: Jàmm ngaam, yaw mi Boroom bi defal aw yiw; mu ngi ak yaw. …  Dinga ëmb, jur doom ju góor. Nanga ko tudde Yeesu. Ku màgg lay nekki, te dinañu ko wooye Doomu Aji Kawe ji. Maryaama laaj malaaka ma, ne ko : Naka la loolu mana ame ? Man de, janq laa ba tey.Malaaka ma tontu ko ne: Xel mu Sell mi dina wàcc ci yaw, te Aji Kawe ji dina la yiir ci kàttanam. Moo tax xale biy juddu dinañu ko wooye Ku sell ki, Doomu Yàlla ji … ndaxte dara tëwul Yàlla. » (Linjilu Luug* 1.26-37)* Ci ñaareelu xaaju Téereem (Kóllëre gu Bees gi), Yàlla dafa jëfandikoo Macë, Mark, Luug ak Yowaana ñu bind nettalib Yeesu Almasi bi. Jenn Yàlla jiy dëgg moom la neex mu biral dëggam gi, jaare ko ci seede yu bare. Turu Almasi bi moo doon Yeesu, liy tekki Aji Sax ji moo di mucc. Te nan lees ko daan woowe ? Seetlul li malaaka Jibril waxoon Maryaama : « Moo tax xale biy juddu dinañu ko wooye Ku sell ki, Doomu Yàlla ji. »Yàlla dafa bëgg xeet yépp ci àddina si gëm ne Yeesu Doomam la. Wànte, ñu bare dañu baña nangu loolu. Ndaxte dañu foog ne tur wi di « Doomu Yàlla » dafay tekki ne Yàlla dafa takk soxna am ca doom. Mukk ! Du loolu la Biibal bi di jàngale de !Ci atum 1984, ku siiw te bokk réewum Senegaal dafa faatu ci aksidaan oto.* Këri yéenekaay yiy bind, tagg jullit boobu, ci li mu doonoon « doomu Senegaal bu mag ». Ndax loolu dafa doon tekki ne Senegaal dafa takk jabar ba jur ca doom ? Déedéet ! Waa Senegaal yi amuñu benn jafe-jafe ci woowe noonu kenn ci ñoom ku ñu nawoon. Xamoon nañu bu baax lan mooy « doomu Senegaal », te it xamoon nañu lu mu tekkiwul. Noonu it, bi Yàlla woowee Almasi bi « Doomam » danu wara xam li mu tekki ak li mu tekkiwul. Warunu ñàkkal faayda tur yi ak waxin, yi Yàlla Aji Kàttan ji yëkkati.Ci Mbind mi, am na ci lu ëpp 300 tur yu ñu jagle Almasi bi. Bu ci nekk am na lu muy wone ciy meloom ak li ko taxa dikk fii. Ci misaal, tur wi di « Doomu Yàlla » dafay fésal ni mu nekke buur bi jóge asamaan. Waaye dees koy tudde itam « Doomu nit ki », tur woowu dafay fésal ag suufeeloom, moom ki tànn juddu ci biir nit ñu am jikkoy bàkkaarkat.« Ndaxte noonu la Doomu nit ki ñëwe sax, du ngir ñu nekk ay surgaam, waaye ngir muy seen surga, ba joxe bakkanam ngir njotug ñu bare. … Genn mbëggeel mënula weesu joxe sa bakkan ngir say xarit. » (Mark 10.45; Yowaana 15.13)Niki Doomu Yàlla, dafa mel ni Yàlla mel, waaye niki Doomu nit ki, dafa mel ni nit mel. Almasi bi mooy « benn Rammukat kepp diggante Yàlla ak nit ñi. » (1 Timote 2.5) Yeesu Kirist rekk mooy ku jube ni ko Yàlla bëgge te noonu mën na faj soxla doom Aadama bi jot yërmande Yàlla. Naka ñi foog ne Yàlla yelloowul def boppam doom Aadama dañu ñàkka dégg kuy Yàlla ak pexem Yàlla. Ki la sàkk, moom mi xalaatul woon ci kaweem ba mu daan doxantu ak a waxtaan ak Aadama ak Awa, moo tànnal boppam dëkksi ak sunu maam yu daanuwoon yooya ci bàkkaar ngir mën leena wallu (nun itam) ci nootaangeg Seytaane, gu bàkkaar ak gu dee.  « Yàlla Aji mbëggeel la. » (1 Yowaana 4.8)Yonent yi dañu yéglewoon ne Almasi dina juddoo Betleyem, waaye Maryaama moom ma ngay dëkk Nasaret. Loolu du woon dara ci Yàlla. Ba waxtu wa jotee rekk, dafa daldi def ba buuru Room ba, dogal ne na ku dellu ca dëkk ba mu juddoo binduji fa ndax peyum limpo ya. Noonu, Maryaama ànd ak Yuusufa jëm bëj-gànnaaru réew ma, ca Betleyem.« Bi ñu nekkee Betleyem, waxtu wa mu waree mucc agsi. Mu taawloo doom ju góor,  mu laxas ko ci ay laytaay, tëral ko ca lekkukaayu jur ga,  ndaxte xajuñu woon ca dalukaay ba. Fekk booba amoon na ca gox ba ay sàmm yu daan fanaan ca tool ya, di wottu jur ga. Noonu benn malaakam Boroom bi feeñu leen, ndamu Boroom bi daldi leer, melax, wër leen. Tiitaange ju réy jàpp leen. Waaye malaaka mi ne leen: Buleen tiit, ndaxte dama leen di xamal xebaar bu baax, buy indi mbég mu réy ci nit ñépp. Tey jii ca dëkku Dawuda, ab Musalkat juddul na leen fa, te mooy Almasi bi, di Boroom bi !  … Bi mu waxee loolu, yeneen malaaka yu bare yu jóge asamaan, ànd ak moom, di sant Yàlla naan : Nañu màggal Yàlla ca asamaan su kawe sa, te ci àddina, na jàmm ji wàcc ci nit, ñi mu nangu ndax yiwam ! » (Luug 2.6-11,13-14)Kan moo nekkoon doom jooju judduwoon ci lekkukaayu jur ga te malaaka ya yéglewoon ñëwam ?Seetluwaatal la malaaka ma waxoon sàmm ya : « Mooy Almasi bi, di Boroom bi ! »« Ca njàlbéen ga fekk na Kàddu gi nekk, te Kàddu gi mu nga woon ak Yàlla, te Kàddu gi Yàlla la woon. Moo di ki nekkoon ak Yàlla ca njàlbéen ga. Ci moom lañu sàkke lépp. Amul dara lu ñu sàkk lu jaarul ci moom. Ci moom la dund gi nekk, te dund googu mooy leeral nit ñi. Leer gi feeñ na ci biir lëndëm gi, te lëndëm gi jàppu ko… Kàddu gi ñëw, doon nit, dëkk ci sunu biir. Gis nañu ndamam, mu fees ak yiw ak dëgg, ndam li Baay bi jox jenn Doomam ji mu  am kepp. » (Yowaana 1.1-5,14)Kenn kepp, ki juddu te amul baayu nit du keneen ku dul Kàddu gi ñu sàkke àddina wërngël-kepp. Mooy ki soqikoo ci jigéen ja te Yàlla digewoon ko bés ba bàkkaar duggee ci njabootu doom Aadama. Mooy « Mbotem Yàlla, mi ñu nar a rey, ngir dindi bàkkaaru àddina. » (Yowaana 1.29)Ni Seytaane fiirewoon Aadama, noonu la jéemewoon itam daaneel Yeesu ci bàkkaar. Waaye Yeesu nangulul Seytaane. Boroom bi Yeesu, ci dundam gépp dafa topp fukki ndigal yépp ak beneen ndigalu Yàllaa bu mu mënoona doon, biir ak biti nag. Moom sax « jaar na ci nattu ni nun ci bépp fànn, waaye deful bàkkaar. » (Yawut yi 4.15) Ndegam amul woon bàkkaar, yeyoowul woon dee. Moona, loolu nag tembe mooy li waral mu ñëw.Bi Yeesu amee 30 at, ci la tàmbali woon tukki, di génn Nasaret ga mu dëkkoon, di jàngale, di woo nit ñi ñu topp ko, di dàq ay rab, di dekkal ay néew, di faj ay tëx ak a faj i gumba. Yeesu dafa doon def kéemaan yooyu ndax nit ñi xam ki mu doon te gëm ko.Ana kan ku dul Yàlla moo mëna faj xiifu 5000 góor ci benn añu gune gu góor gu ndaw ? Yeesu def na ko. Ana keneen ku dul Yàlla ku mëna dalal sàmbaraax ? Yeesu def na ko. Xeetu jàngoro bu nekk Yeesu faj na ko. Jëfandikoowul woon ay garab walla xërëm. Kàddoom la ko doon defe. Ndegam mooy Kàddu gi ñu sàkke àddina, kon kay li ñu sàkk lépp war na koo mëna déggal ndax ci sañ-sañam lañu nekk. Waaye nag, li taxa jóg Almasi bi dëgg-dëgg du faj jafe-jafey yaram yu nit ñi, wànte defaraat seen diggante ak Yàlla.« Ñu indil ko ku tëdd ci basaη, fekk yaramam wépp làggi.  Bi Yeesu gisee seen ngëm, mu ne ku làggi ka: Na sa xel dal, sama waay, baal nañu la say bàkkaar.  Bi mu waxee loolu, ay xudbakat daldi ne ci seen biir: Nit kii mu ngi sosal Yàlla !  Waaye Yeesu xam seen xalaat, ne leen: Lu tax ngeen am xalaat yu bon ci seen xol ? Ma wax ne: Baal nañu la say bàkkaar; walla ma ne: Jógal te dox; lan moo ci gëna yomb ?  Waaye xamleen ne, Doomu nit ki am na ci àddina sañ sañu baale bàkkaar yi. Ci kaw loolu Yeesu ne ku làggi ka: Jógal, jël sa basaη te nga ñibbi.  Noonu làggi ba daldi jóg, ñibbi.  Ba mbooloo ma gisee loolu, ñu daldi ragal te  màggal Yàlla … » (Macë 9.2-8)Amul kenn ku mësa waxe ni Yeesu. Ci misaal, moom ne na : « …Maay yoon wi, dëgg gi ak dund gi. Kenn du ñëw ci Yàlla Baay bi te jaarul ci man. » (Yowaana 14.6) Yeesu wuute na ak yeneen kilifa diine yiy wax : « Defleen lii ! Buleen def laa ! Toppleen sàrt yii ! Yoon wi ngeen wara topp a ngii ! » Yeesu rekk a mënoona wax : « Man maay yoon wi. » Yeesu rekk a mënoona wax : « Man maay ndekkite li ak dund gi. Ku ma gëm dina dund su deewee sax », ba noppi dekkal ku dee ba def ñeenti fan ci bàmmeel. (Yowaana 11.25) Ay jëfam dañu doon dëggal ay waxam.Yeesu wax na itam : « Man maay leeru àddina si. Ku ma topp doo dox cig lëndëm waaye dinga am leeru dund. » (Yowaana 8.12)Yonent yi dañu meloon ni weer wi, di lerxat leeru Yàlla ci biir àddina su lëndëm si. Waaye Almasi bi moom ci Mbindi yonent yi dañu koy tudde «… jantub njub …» ak « … jant bu fenk.» (Malasi 4.2; Luug 1.78) Yeesu mooy « leeru àddina », fa leer ci boppam soqikoo ak dund gi. Leer googa leeraloon àddina ca bés bu jëkk ba ñuy sàkk àddina mu ngi làquwoon ci Yeesu ! Almasi bi Yeesu ñëwoon na tasaare lëndëmu bàkkaar te delloo nu fa Yàlla. Noonu Boroom bi Yeesu nangu ñu jàpp ko, àtte ko, ñaawal ko, dóor ko ay yar, solal ko mbaxanam dég, futti ko, te daaj ko cib bant ca kaw tund woowa nga xam ne, ñaari junni at lu ko jiitu, yonent Yàlla Ibraayima yéglewoon na fa ne, « Yàlla dina indi moom ci boppam mbote mi ngir sarax si. » (Njàlbéen gi 22.8) Yàlla gàntuwoon na doomu Ibraayima, wànte « gàntulunu Doomam, waaye mu joxe ko, mu dee ngir nun. » (Room 8.32)Waxi yonent, ya Ibraayima waxoon, mat na. Yàlla mayoon na waa àddina Mbote, kuutlaay gu mat sëkk. Ci waxtu wa Yeesu doon tegoo coono ba nu yelloowoon, Yàlla muur àddina ak lëndëm. Yeesu gàddul na boppam sunu bàkkaar ak sunu gàcce. Boroom bi Yeesu, mi amul woon bàkkaar, gàddu na àtteb Yàlla ci bàkkaar ndax nu mucc ci yoonu bàkkaar ak dee. Yeesu yenu na sunu safara ndax nu bañ ko yenu diirub laaxira. Laata muy dog, Yeesu yuuxu woon na yuuxu ndam : « Lépp mat na ! » (Yowaana 19.30) Yeesu feyoon na lépp li àddina amoon ni boru bàkkaar ! Li ko dale keroog, beneen saraxu bàkkaar amatul njariñ te deesu ko sax nangu. Xarum Ibraayima ma, kenn nit kese la deewaloon; Mbotem Yàlla mi moom, nit ñépp la deewal.Yeesu deewoon na. Ñu jële néewam ba ca bant ba, muur ko ak càngaay lu set, dugal ko ca bàmmeel ba. Doj wu réy wa ñu ubewoon bàmmeel ba, ñu tay ko ba mu dëgër. Léegi nag ñetti fan jàll na. Dibéer ca fajar, jigéen ñu daan topp Yeesu ak takkute daldi dem ca bàmmeel ba. Ba ñu àggee ñu gis ne randal nañu doj wu réy wa te bàmmeel ba ne wéyéη !  Dara desu fa woon lu dul càngaay la.Noonu benn malaaka feeñu leen naan : «Buleen tiit. Xam naa ne, yeen a ngi wut Yeesu, ma ñu daajoon ca bant ba, waaye nekkatu fi, ndaxte dekki na, ni mu ko waxe woon. Ñëwleen seet fi mu tëddoon, te ngeen dem bu gaaw, wax ay taalibeem ne, dekki na te jiituji na leen Galile; foofa ngeen koy gise. Lii laa leen doon wax. » (Macë 28.5-7) Bi jigéen ñay daw di waxi ñeneen ña li xew, Yeesu taseek ñoom. « Jigéen ña jegesi, laxasu cay tànkam, di ko màggal. » (Macë 28.9)Yeesu def na lu kenn ci sunuy maam mënul woona def : dafa daan Seytaane, bàkkaar ak dee ! Yeesu wax na lu kenn ci yonent yi mënul woona wax : « Bul ragal dara. Maay ki jëkk te maay mujj. Maay Aji Kiy Dund. Dee woon naa, waaye maa ngii di dund ba fàww, yor caabiy dee ak ju barsàq. » (Peeñu bi 1.17-18) Li Yeesu daan dee moo tax ñi ko gëm amuñu dara lu ñuy ragal, ci dund gii ak gi di ñëw.Gannaaw ndekkiteem, Yeesu feeñu na ay taalibeem lu mat 40 fan. Mu doon leen dimbali ngir ñu gëna dégg Mbind mi, di leen won ne yonent yi (Ibraayima, Musaa, Daawuda, añs.) yéglewoon nañu ne Almasi bi dafa waroona dee te dekki. Yeesu dig leen itam ne dina leen yónnee Xelam mu sell mi ngir mu dëkk ci ñoom, soppi leen ba ñu mel ni moom te may leen dooley yégle xabaar bu baax bi ci xeet yépp. Ñépp ñi réccu (dañuy am ag soppiku ci xalaatin ak ci jubluwaay) te gëm Mbote mu mat mi deewoon ci seen palaas ba daan dee, ñooñu, dees na leen jéggal, àtte leen jub, te ñu am diggante ak Yàlla.C ii ndoortel téere su tuut sii, laajoon nanu la ndax xam nga sa turi maamaati   maam. Nga xam leen walla ñàkk leena xam, loolu barewul njariñ. Waaye am na tur wu Yàlla wax ne njarñam amul kem, tur wu mëna soppi sa dund tey ak ëllëg ba fàww. Tur woowu mooy Yeesu, liy tekki Aji Sax ji moo di mucc. « Yonent yépp seedeel nañu ko ne, ku ko gëm, Yàlla dina la baal say bàkkaar ci turam (ci turu Yeesu Kirist) … Mucc amul ci keneen, ndaxte ci ron asamaan amul weneen tur, wu ñu maye ci nit ñi, wu nu wara mucce. » (Jëf ya 10.43; 4.10,12) « Maa ngi leen di bind yëf yii, yeen ñi gëm turu Doomu Yàlla ji, ngir ngeen xam ne, am ngeen dund gu dul jeex. » (1 Yowaana 5.13)Waawaaw, mën nga xam fan ngay nekk diirub laaxira. Yàlla mi la sàkk dafa bëgg nga wóolu ko, bàyyi cosaanam soppi sa cosaan. Soo bàyyee wóolu sa jëfi bopp ak say gëm-gëm te nga wékk sa yaakaar ci Boroom bi Yeesu Kirist ak li mu la defal jaare ci deewam ak ndekkiteem, ba tax mu lay wax naan :Bi Aadama ak Awa déggadilee Yàlla mi leen sàkk, dañu indiloon seen bopp jafe-jafe boo xam ne ñaari pàcc la : bàkkaar ak gàcce.Seen bàkkaar a leen xiiroon ci nëbbu.Seen gàcce gaa taxoon ñuy nëbb seen yaramu neen.Ci njubteem, Yàlla dafa bañoona nangu yérey xob ya Aadamaak soxnaam defaroon, waaye ci yëmandeem, Yàlla solal leen yérey deri mala ya mu leen sarxaloon.Deretu mala ya moo doon misaal li waroona nekk ngir sellal leen ci seen bàkkaar, te der ya ñoo doon misaal li waroona am ngir muur seen gàcce. Nun séddu nanu ci bàkkaaru sunu maam yooyu ak ci seen gàcce. Niy bàkkaarkat, jotunu njubteg Yàlla te mënunu dund ci teewaayam bu sell. Danu soxla njéggalam ak matam. Waaye naka ?Naka lees la mëna sellale ci bàkkaar bi la tàqaleek Yàlla Aji Sell ji ?Naka lees la mëna jàppe ni ku jub ba nga mëna dund ci teewaayam ba fàww ?Ci kaw bant ba, Yeesu sonn na fa ndax sa bàkkaar te it fa la tegoo sa gàcce. Waaye ndegam amul woon bàkkaar, dee mënu ko woon tëye ca biir bàmmeel ba. Jaare ko ci deewam ak ndekkiteem, léegi dafa la bëgga sellal te solal la, weccee say bàkkaar ak njubteem. Wànte danga wara gëm li Yàlla bind. Ndax gëm nga ko ? « Ana kan moo gëm sunu xabaar ? … Sunuy bàkkaar a tax mu gaañu … Nun ñépp a réeroon ni ay xar, ku nekk aw sa yoonu bopp, te Aji Sax ji yen ko sunuy njubadi, nun ñépp. … Sama ruu mu ngi bég ci sama Yàlla ; Ndaxte sàng na ma yérey mucc, ràng ma màntób njub… » (Esayi 53.1,5-6; 61.10) « Ci moom ngeen jaare, ba mucc, bu ngeen téyee bu dëgër njàngale mi, ni ma leen ko yégale. … Kirist dee na ngir dindi sunuy bàkkaar, ni ko Mbindmi tërale,            suul nañu ko, mu dekki ca ñetteelu fan ba,     ni ko Mbind mi tërale. » (1 Korent 15.2-4)Loo xalaat ci Yeesu ?Loo xalaat ci dundam, ci deewam,       ak ci ndekkiteem ?Nan la cosaanam laale sa cosaan ?Assalaamu alaykum mbokku juliit yi, mbokku taalibe yiNoo ngi léen di nuyu, di lėen siyaarNun ak Allaaji Jibi SÉY mi dajale téere bu am solo bii, darajaalee nu, nu defal ko jiital gi noo bokkoon nekk ca atum  ca Daara ju mag ja ñu dup-pee Kàngam boobu di Seex Anta JÓOB ca NdakaaruMu doonoon ku nu fa ràññee woon lool ci yaram aki tegginam ndax Yàlla dogal na at moomu noo bokkoon benn néeg muy HDoonoon na ca jamono yooya ku mas di def yitte ju bari ci gëstu aka sàkku xam-xam te yit fas yéene koo jëfeeLoolu moo sabab dajeem ak sunu Wasiila bi nu bokk yar ci tasawuuf muy Seex Muusaa Ture ca Daaraam ja di Maslakul Hudaa Sóobuwaayu Njub.Njariñ yi nekk ci téere bii maneesu koo takk ndax Seex Axmadu Bàmba Xaadimu Rasuul nee woon na Zaa nafhin bilaa dararin la mooy Boroom njariñ bu amul lor te bokk na li ciy jottalee mooy xam ay jàngaleem di léen topp, xam itam ay jaar-jaaram ba man di ko roy ci waxin ak jëfin te téere bii loolu kepp la làmbooTënkal nanu ci biir la Sëriñ Muxammadul Amiin JÓOB Dagana indi ci jaar-jaari Sëriñ bi ca téereem bu am solo boobu di Irwaa’u Nadiim, indil nu ay taarix ci Sëriñ bi yuy yare aka soññe yu mata xam lool rawatina bayitu Sëriñ bi yi mu ci dajale tekki léen ci wolof ba xam gi mana jàppandi ci képp ku yër téere biLi ci mata bàyyiwaat xel mooy lu baax moom xam ko mu ne ci sa xel rek nga di ko waxtaane walla di ko nettali doyul, fas yéene koo topp mooy taxa jariñu dëgg-dëgg, ci loolu laay soññu sama bopp ak képp ku téere bii tege sa loxo.Fonk gi mu fonk rėewam tax na mu bind tėere bi ci làkk wi askan wi di gëna jëfandikoo ngir bëgg ñépp jariñu ci géeju ngëneel gii di Seex Axmadu Bàmba Xaadimu Rasuul.Noo ngi ñaan sunu Boroom mu barkeel téere bi, matal yéene ji tax bo-room ligéey ko te may nu ci dégg ak topp ci barke Laa ilaaha ilaaLaa.Seydinaa Aliyun CUUNJëwriñ ci Daara Maslakul Hudaa (Sóobuwaayu Njub)Asalaamu alaykum mbokku jullit yi mbokku taalibe yi, téeree ngii boo xam ni njariñ yi mu làmboo bari nañu lool rawati na boo seetloo fii jamono tollu ci yàqute ak ni réer gi yaatooDeesu ci fekk lenn lu dul ay jàngale Seex Axmadu Bàmba Xaadimu Rasuul, nu tuxalee léen ci yenn ciy téere yu Sëriñ Alaaji Mbàk-ke Xaadimul Xadiim defTopp nanu ci yu bari niki juróomi xaaji «Waxtaani Sëriñ Tuubaa», juróom benni xaaji «Jotaayu Texe», Juróom ñaari xaaji «Diyaa-fatu Samadiya» ak ñetti xaaj yu njëkk yu «Garabug Tuubaa»Téere yii nu lim bu nu xayma woon la fa nekk ci ay waxtaan ak ay jàngale Sëriñ bi daanaka li koy teree mat ñaari junni ak juróomi téeméer bariwulNu tànn ca yoo yee yépp juróomi téeméer yoo xam ni taalibe bu ne war na cee jot, jàpp ko te fexe léen a jariñoo.Xaaj bi nu jiital ci téere bi mooy jaar-jaar yi Sëriñ bi def nu tuxalee ko ci téereb Irwaa’u Nadiim min azbi xubbil Xadiim bu Sëriñ Muxammadul Amiin Jóob Dagana.Su ko defee xam gi nu xam ni jàngee xam-xam ci làkk wi nga dégg moo gën a jàppandi ci kenn ku ne ci nun te Sëriñ bi wax na ci wolof yu am a am solo te déggoon ko lool donte bind na lu sakkan ci arab moo tax nu indi ci téere bi wax yu bari njariñ lool yu mu waxoon ci wolofBayit yi tam nu tekki léen ci sunu làkk wi ba ku ko yër man koo xam ngir nga man koo jëfeejiSëriñ bi dafay ku xereñ lool ci jàngale, kàddoom di ñam wu sell wu xel man a dundee, nekk it leer gu bir gu man a defar xolu képp ku koy gëstu fas yéene koo topp.Muriid bi dëggal du kenn ku dul kiy jëfee ndigali Sëriñ bi te du jege lenn lu mu tere bu wéetee ak bu wéttalikooSu ko defee laaj bi mat a laaj mooy ndax muriid bi bu umpalee fa ko Sëriñ bi awloo ak fa mu ko teggiloo di na xam nan lay def ba am ngërëmam ? Moo tax gëstu léen du man a ñàkk mukku ba bu jëf wala wax jotee nga xam bu wér a wér lan la ci Sëriñ bi digle ak lan la ci tere ngir nga man koo defee na mu gën a dëppook njàngaleemKu ci góorgóorlu te sax ci ba làq ngërëmal Sëriñ bi, làqaale na ngërëmal Boroomam ak ngërëmal Yonent bi SAWS ndax Sëriñ bi Yoon wi mu rëdd képp ku ci jaar ba mu gërëm la Yàlla sunu Boroom gërëm la, Yonent bi SAWS gërëm la ndax wuutewul ak ñoom ci dara wax na ni, Li Yàlla sopp laa sopp, li ma sopp it la Yàlla sopp ci lu amul benn lor wala fo (Chi’tu lazii chaa’al Ilaahu wal’Ilaahu yachaa’u maa chi’tu bilaa durin wa laahi)Waxal na boppam ni, ni nit di tolleek waayam foo xam ni lu neex kii neex ka ca des, lu naqari kii naqari ka ca des, Sëriñ bi nee na tollu na fa ak BoroomamLii di tektal bu wér buy wone ni nekk ci li Sëriñ gërëm mooy nekk ca la Yàlla gërëm ndéem gëstu nga ko ba xam ko te di ko topp saa su ne tey moytoo bokk ci ñi jaawale nekk ca la seen bakkan gërëm ak la Sëriñ bi gërëm ndax mooy jur woru fii ci àdduna ak ëllëg te ku xool njalbéenu Nahju wax na ci ni man fahala maa chaa’a laqiya maa saa’a, ku def la la neex di nga dajeek lu la naqari. Leneen li tam mooy ab muriid du ñàkkub sëriñ mukku ndax lay tax sag muriid wér ci sëriñ bu mat sëriñ lay bàyyikoo ba tax na bari na ay bayitam yuy tektale loo lu ca Nahju, ca Maghaaliku niiran, ca Xuqal Bukaa’u, ca Msaalikul Jinaan ak ciy ndénkaanam yu bari tam, kon fàwwu taalibe bi fexee gëstu kan la Sëriñ bi jàngale ni mooy sëriñ bi yayoo topp, topp gay jur njariñ tay ay ëllëg ci Yoon wiLii di lu Sëriñ bi jàngale ay yoon ci mbindam yu bari xayna sunug ñàkka dégg arab moo nu ci teree jote ndax ci làkk woo wu la bind ay jàngaleem yu bari.Loo lu waral na ñu baree bari sopp Sëriñ bi te umpale yoon wi lool ba tay jii xeetu muriid bu ne man nga koo gis te réeree jàngale Sëriñ bi kepp moo ko waralBari na lool tay jii loo xam ni Sëriñ masu koo jege masu ko digle te boo ca demoon ñuy wuyoo taalibe nga cay fekk, bari na barab yoo xam ni mbooloo nga fay daje di fa nekkee lu Yàlla gërëmul te léeg-léeg turu Sëriñ bi jib fa, muy lu ñaaw te umpale ko rekka ko waralBépp barab bu waay nekk te leer na ko ni bu ca woo woon Sëriñ bi du ko fa fekksi mukku ngala na ko wormaal ba bu mu ko fa tudduXoolal waxam jii ca xasiidag Wa Kaana Xàqan : Nafayta ibliisa lihayrii abadaa, fii chahri zaa wa kulu man lam yahbudaa (dàq nga ibliis jëmee ko ci keneen ku dul man ak képp ku dul jaamu Boroomam)Waxaat ba tay ca biir ni Najjayta man biya tahalaquu mahaa mina chayaatiini fachukriy’asmahaa (Musal nga mbooleem ñi aju ci man ci seytaane yépp), nu war cee jàngee ni aju ci Sëriñ bi dëgg-dëgg manu la ànd mukku ak sóobu yoon woo xam ni du leneen lu dul mbiri seytaaneDa cee am loo xam ni bëgg ñu fay la loo jëful lay nurool la ndax su dee da ngaa gis bayit wala am ku la ni Sëriñ bi nee na ku aju ci moom muccu nga te yit loolu di lu wér ndax wax na lu mel noona ci barab yu bari niki kullu muriidin bii yaluuzu yashadu wa innahuu minal azaa mubahadu (bépp muriid bu aju ci man texe na te yit kuñu soril lor la) waaye li ci mat di leeral mooy lan mooy dëgg-dëggi aju ci Sëriñ bi ndax bari na ci ñuy nekk ca la léen neex njort ni bu allaaxiraa Sëriñ bi xettali léen, ndimbal da cee war di fekk loxol boroom ndax boo demee ca Mawaahibul Xuduus Sëriñ bi giñ na ni Tallaahi laysa yanfahu chaxchu haddaa inda xuluuli ramsihii hayrul hudaa (giñ naa ci Yàlla ni dara du jariñ jëmm ji ñuy yoor ci bàmmeelam ëllëg ndare njub)Su ko defee njub loolee di la fa jariñ, yoon wa la cay tax a yegg Sëriñ bi wax na ko, bind ko, jëf ko soo ko gëstuwul bi ngay dundu ba xam ko, topp ko, nekk ci àdduna di wéy ci réer ak a topp say bànneexu bakkan ba xëy faatu, la nga jëf kepp ngay fekk sa bàmmeelNdax sunu Boroom nee na ci Alxuraan Wa an laysa lil’insaani ilaa maa sahaa (Nit amul leneen lu dul ay jëfam) mu dëppook li nu Yonent bi saws jàngal ni nit ki su faatoo dara du ko fekk ci biir bàmmeelam lu dul ay jëfam Am na soxna su masa ñëw ci Sëriñ bi ni ko damaa gént nu ànd ak yaw di mbooloo mu bari di dem ba duggu ci lëndëm gu tar ba kenn gisatul sa mo-room, nistuut nu génn lëndëm ga ma gis ñu tuuti topp laSëriñ bi ni ko loolu firi na boppam, damaa jóg di dem am ñu ma topp, àdduna tam topp ma, am ñu ma toppee àdduna, ku léen gis jàpp ni man la ñu topp te fekk àdduna la ñu topp, ñoo ñee fa àdduna yem fa la ñuy yem.Nettali bii soññee la bu rëy ñeel bépp taalibe mu war a xam ni wuyoo taa-libe Sëriñ bi ci àdduna ku ne man na ko waaye bu àdduna wéyee yit nga des di taalibeem moo mata yittewoo ndax waxaat na ba tay ni am na ay taalibe yoo xam ni bu ëllëgee du nu gisante ndax lañu nekkoon man dama caa nekkutoonAm na yit waay ju ko masa wax ni nga melee ni ku xamul àdduna te xam ko lool, Sëriñ bi ni ko xam koo tax nu wacc koBa tax na fii jamono tollu ku bëgg sag aju ci Sëriñ di lu wér war ngaa yittewoo xam fa mu woo ña ko topp ndax su loolu amul boo réerook moom bu ëllëgee doo saña yedd kenn ku dul sa bopp ndax la ko sabab ci yaw la waaye moom wàcc naAmul benn fànn ci diine bu jullit wara xam te Sëriñ bi jàngale wu koGéej la goo xam ni képp ku ci sóobu te dëggal defaru biir ak bitiNekk ca àll ba bañ caa sóobu ba noppi bëgg a defaru moom lu jomb la.Bëgg Sëriñ bi ak gëm ko deesu ko firndéelee leneen lu dul gëstu liy Yoon wi dëgg-dëgg te di ci aw soo wéetee ak soo wéttalikooBëgg su àndul ak xam-xam manees nañu lay jariñoo te du ñu la jariñ.Sëriñ Mbay Jaxate nee na Muriid dëgg yombul la yombay nga wax ni man ab muriid laa te doo muriid Gisal waaya ngii jóg di dox cig muriid ba dundam ga far jeex mu réereg muriidGisal waaya ngii jóg di dox cig muriid ba am ay muriid sax te kat du muriid.Xam Maqaamay Sëriñ bi moom jomb nanu ndax nee na haabat maqaamii an siwaal Baaqiil Kariim, Yàlla sunu Boroom rekka xam maqaamaam waaye la muy digleek la muy tere taalibe bu ne war naa góorgóorlu keem kàttan ba xam ko ndax mooy buum gi koy yeew ci Sëriñ bi, yeew gu dëgër këccBooy def ay tere, jël nga sémmiñ di dog buum gaKi sax ci ndigal moom ma ngay dëgëral buum gi ko yeew ci Sëriñ bi, bu ca saxee ba dee dikk it du tax buum ga dogMoom ak Sëriñ bi fii ak fa nu jëm bu ëllëgee.Téere bi daanaka njalbéen gi ba ci jeexital gi ay ndigal, ay tere ak i nettali yoy képp ku léen xam man ci jàngee lu bari la làmboo moo tax nu wax ci xët wu njëkk wi ni Yóbbalu muriid bu namma dëggal laKu ko wattu wala nga xam ci lu bari foo yem ci mbaax rek yaa fa yemale sa bopp waaye topp njariñ yi mu làmboo doy na ag defaru biir ak biti.Yoonu Muriid gii tay gis ku la wax lu wéra wér lu lay dimbali ci nga           gën a man a teg say tànk fa Sëriñ bi woote tumuranke na loolDaanaka waxtaankat yu bari luy xërloo taalibe yi rek la ñuy faral di wax waaye nit ki boo ko soññee nettali ko jaar-jaari Sëriñ bi ba mu xam ni doon ab muriid xéewalu sunu Bo-room la war nga koo xamal la Boroom Yoon wi sant képp ku ko toppBu loo lu amul eskey yeek daanu yeey bari waaye na mag ña meloon ci mbaax, njub, sell, dëggu, laabir, tabe, woyof, dëddu àdduna, bari teggin, mana jaamu Yàlla lool daanaka dootoo ko gisati, dem nanu ca ba muriidu tay yii ñu ci baree bari jombale nañu seen bopp na mag ña meloonMoo ne Sëriñ bi nee na ca Masaalikul Jinaan ni walaa tuxasis fadla Rab-bin xad Alaa bizii taxadumin faqat fatajhalaa (bu léen jagleel ngënéeli sunu Boroom Bu Kawe bi ña jiitu, kon ngeen réer)Muy lu mat a bàyyi xel ndax Sunu Boroom ma léen ko baaxe woon du kuy tële te Mi ngi fi ba taySëriñ bi mag ña jàppoon ba defaru nee na amul tànki ginnaaw, léppam kanam la jëmNun ñéppa gëm loolu, Sëriñ Muusaa Ka nee na Bàmba nee woon na samay mbir ci dunyaa, lu mujja ñëw ëpp la wéy ci mbóot yaLii lépp doy sëkk tektal ci ni, ni Yoon wiy yokkoo bu wér a wér ci saayir noonu la war a yokkoo ci baatinWaxoon na ni Kanziil kitaabu wal xadiisu wal’adab laa jamhu fiddatin walaa jamhu zahab (Sama koom mooy Alxuraan, xadiis ak teggin waayé du dajalé xaalis wala wurus)Waxaat ba tay ni ci ligéeyal Alxuraan ak Xadiis la ñu koy donnee waaye du ci alal.Moo tax ku gëstu Yoonam wii dëgg-dëgg teg ci say tànk ànd ci ak kilifa gu mat kilifa bu lay yar ak a jubbanti di la tektal la Sëriñ bi daan tektal mag ña te yoqatoo, dellu woo ginnaaw diir bu gàtt sunu Boroom di na la baaxe ba doo ñee kenn démb ak tay ndax Sëriñ bi woo wu ñu jëmee feneen fu dul ci Yàlla sunu Boroom te teg ko ci Sunna Yonent bi SAWSMuy Yoon wu weex tàll, lu ci ñuul rek nun taalibe yi la ak xayna yenn sëriñ yi desee teg seeni tànk fa léen ko Sëriñ bi tegloo woon seen digg ak taalibe yi léen toppu ngir bëgg ñu àggale léen fa Sëriñ bi daan àggale mag ña ko toppoon.Yoon wi li mu làmboo ciy njariñ waxu ma ñeel taalibe yi waaye ñeel mbooleem jullit yi ak mbooleem mbindéef yi maneesu koo natt, bu taalibe yépp bokkoon teg seen i tànk fa léen ko Sëriñ bi tegloo kon di na yéeme loolLenn tam am na sunu Boroom masu la may kenn ci mbooleem ñi mu masa wooteloo ñi la wuyusi ñépp bokk mel na ñu war a mel, Yonent bi SAWS sax amu ko woon moo tax du ñàkk mukku ci taalibe yi ñoo xam ni boo léen xoolee doo naw seen dara waaye du ñàkk it ci taalibe yi ba tay ñoo xam ni boo léen xoolee naw seen léppJaayante, làmboo pas-pas bu sell ba bokk ci boroom baax yoo yu mat naa def loolSëriñ Maalik Baasin SI daan na wax ni bu dee da ñu ni ñi baax bari wu ñu, yaw fexeel ba bokk ca.Boo seetloo tay jii ab tubaab bu doon muriid di yéem ñenn ñi ñàkka xam la waaye Sëriñ bi dikkutoon jamono ngir xettali der bu ñuul kepp waaye képp kuy mbindéef daa yor sa njariñ te amul benn lor waxal na ko boppam, Wallaahu yansurunii walxalqu tatba’unii fil barri wal baxri zaa naf’in bilaa dararinLe-neen li mata xamaat mooy Moom Sëriñ bi daa wuutu Yonent bi SAWS ci toolu Lislaam kon fu ab jullit man di nekk ci njabootam la bokk mas na koo wax benn tubaab bu ko doon laaj ñaata taalibe nga am ? Sëriñ bi tontu ko ni ko képp kuy jublu penku.Masu la wuuteek Lislaam ci dara, ay ndigalam ak i tereem lépp tam foo fee rek la jëm, may soññu sama bopp ak bépp mbokku taalibe nu xam ni Sëriñ bi fowul foluwul, ci dëgg ak njub kepp la woote te ku yër mbooleem jàngaleem yees dajale ci téere bi di nga ko xamal sa boppLu la waay ni ci Yoon wi la bokk te mu wuuteek Dëgg ak Njub xamal ni waay joo jaa ngi bëgga yokku ci Yoon wi lu ci bokkutoon te du ci mas a bokk.Xam as tuut ci pas-pasu Sëriñ bi daa am solo lool ndax di na tax kenn du la nax ci moom, saa boo dëgmalee lu mu gërëmul yaa koy xamal sa bopp ba man caa jógSaa yoo nekkee ci lu dëppook lu mu gërëm yaa koy xamal sa bopp di ci sant sunu Boroom bu baax te di ci moytoo gis sa bopp ndax dafay waral nga xeeb keneen te loo lu dafay tax sunu Boroom du la ko nangulSëriñ bi jàngale na ko ci jeexitalu Masaalikul JinaanDaan na wax tam ni moytu léen di gis seen bopp ndax ku gis sa bopp Yàlla réer la te ku Yàlla seytaane wommat la te ku seytaane wommat safaan la la jëmeeYal nanu ci sunu Boroom bokk musal.Bu doon tam ni sëriñ bu dégg wala nga gis sa taalibe ci lu sunu Boroom gërëmul nga tere ko ko, su dee won ginnaaw loo lu jafe na ko nga dimbalee ko ay ngànnaay yu koy jàppandalal mu sori loo la, bu ko bañee des ca mu xamal ko ni defar moo doxoon seen diggante te ku dul topp ndigal maneesu koo defarTaalibe yi tam xam ni sëriñ dëgg daa am nu muy mel ak lu ko war ci ñoom te mooy defar seen i xol, jubbanti léen, yar léen ci tasawuuf ba da ñuy jombale seen bopp def wala wax lépp luy waral tuub, su ko defee sëriñ bu la manal loo lu nga topp ko, bépp sëriñ bu la tëlee teg ci yoon wi lay àggale ci loo lu nga teg ko fa na Seex Ibraahiima Faal miy buntu Yoon wi defoon ña mu njëkkoon a topp te wuti ku teg tànkam ci Yoon wi Sëriñ bi xàll.Sëriñ bi nee na moytu léen di wàcc Yoon ndax ku koy def fii fan la rek lay mujjuLoo lu la nu bañal ba lépp luy tax nu tege ci Yoon wi wax na ko, jëf na ko, bind na koSu ko defee ginnaaw fii jamono tollu liy soppee di jëmee ci pas-pas bu tilim boo ko doon lim di nga fi yàgg, gëstu njàngalem Sëriñ bi fas yéene koo topp daa war képp ku namma muccu ci gàllankoor yiYoon wi balaa nga cee mana tegu nag fàwwu danga koy xam bu wér a wérMoo tax sàkku xam-xam du man a ñàkk mukkuLoo loo tax nu jéem sunu keem kàttan dajale ci téere bi taarix yu wér ak ay jàngale yu wér ndax dara gënul a wér li mu bindal boppamSëriñ bi tam daan na wax ni lu ñu ni waay maa ko wax mu koy sikk rek ca ka ko wax laMuy tektale ni kàddoom neex naa xàmmee ndax na muy waxee, xereñ gi jéggi na dayo te bari njariñ.Beneen xaaj bi ci téere bi, ay bayit yu Sëriñ bi bind ci yenn ci ay téere ak i ndénkaan yu mu woy la nu ca tekki ci wolof indaale tam arab bi ngir képp ku xam wax ji ci wolof su la neexee wattuwaale arab bi doonoon cosaanamLoo loo tax sax, bayit yépp nu maas léen ngir mu gën a jàppandee jàng.Noo ngi ñaan sunu Boroom gërëm ligéey bi te yombalal nu jëfee gi ndax loolu rek la xam gi di jariñ, def nu ay taalibe yuy sax ci Li sunu Boroom gërëm bu ñu wéetee ak bu ñu wéttalikoo bijaahi Seex Axmadu Bàmba Xaadimu Rasuul.Di sant bu baax sunu Wasiila bi nga xam ni moo nu dimbali, gindi nu ciy liy Yoon wi dëgg-dëgg ba da nuy ñaan sax ci sunu diiru dundu muy Seex Muusaa Ture, moom it wasiilaam di Seexunaa Seex Muusaa Siise Njàmme Daaru ma fekkiwoon Boroom Tuubaa ba xëyoon wax ni ci mbincu Sëriñ Tuubaa la jàpp ba àgg ci Yàlla ba man caa àggale jaam.Ginnaaw loolu noo ngi fas yéene jublu ci ligéey bi di jiital ci téere bi jaar-jaari Sëriñ bi, nu  tuxalee léen ci téereb Sëriñ Muxammadul Amiin Jóob Dagana bu am solo boobu di Irwaa’u Nadiim min azbi xubbil Xadiim ndax xam as tuut ci taarixu Sëriñ bi da ciy am solo loolBu nu noppee ci loo lu la nuy soog a duggu ci jàngale yi insaa Allaa.Seex Axmadu Bàmba Xaadimu Rasuul mi ngi gane jamono ci atum  ci gàddaay gi war a tollook  ci ati faraase ca kër waajuram wu góor ca Mbàk-ke BawolBi Sëriñ bi ganee àdduna waajuram wu jigéen Soxna Jaaratu Laahi Buso moo ko yoroon ba mu mat a jàngiMaamam ji jur ki jur baayam Sëriñ Moor Anta Sali muy Maaharam Mbàkke mooy ki sanc Mbàkke Bawol, wax na ni loolu ci atum  ci gàddaay gi la war a tollook  ci faraase waaye dëkku fa woon, dafaa bàyyi woon ab taawam Muxammadu Farimata, magu Maam Bàlla Mbàkke miy waajur wu góoru Sëriñ Moor Anta Sali waaye bokku ñu ndeyMoom Sëriñ Maaharam mii daa desoon Jolof, fa la làqoo ñu denc ko faMi ngi askanoo ci Tukulóor, ay waajurama ngi bàyyeekoo Fuuta dem JolofSiiw na tam ni ñoom Gànnaar la ñu bawoo dem FuutaSeen i doomu baay-tax ci naar yi ñooy njoñ Moodi Nàlla, ay seriif la ñuSëriñ Muxtaar Binta Lóo nettali na ni dégg na ci Sëriñ bi luy dëgëral li nu wax léegiMu ni bis nekk na fa Sëriñ bi ñuy waxtaan ba tuddu ag giir ci naar yi, gu ñuy askanalee ci ag seriif, Sëriñ bi ni ko xanaa xamoo ni ñooñu sunuy mbokk la ñuMuy tektal bu wér ni Sëriñ bi seriif la ci wàllu askan ci wetug baayam.Waajuram bu jigéen Soxna Jaaratu Laahi Maryaama BUSO doomu Muxam-mad mum Muxammad mum Xammaad mum Alliyu Busobiyu, ñii tam seenug seriif lu wér la, boo toppee càllala gi ca Imaam Asan mu Seydinaa Aliyu ibnu Abii Taalib Karama Laahu wajhahuu la jëmNga xamee ci ni Sëriñ bi seriif la ci ndey ak ci baayNdeyu waajuram wu jigéen wii mooy Soxna Asta Waalo.Bi Sëriñ bi tollee ci war a jàngi, waajuram da koo jébbal nijaayam ju tuddu Muxammadu BusoMu tàmbali koo jàngal ba mu màgg, tàmbalee yeewu, mu jébbal ko koo xam ni nijaay la ci moom Sëriñ Muxammadu Buso di Sëriñ Tafsiir Mbàkke NdumbeBi Tafsiir Mbàkke Ndumbe di làqu boo ba fekk na Sëriñ baa ngi jegee mokkalWax nañu ni Sëriñ bi nettali na ni àlluweem  mi ngi tolloon ci latajidanaBi Tafsiir Mbàkke Ndumbe làqoo, ca la daa di dellu ca waajuram wu góor farlu ci njàng mi ba mokkal AlxuraanBoo ba ña nga Saalum ca jamono ji Màbba Jaxu dajalee woon boroom xam-xam yu bari ci wetam.Bi Màbba Jaxu faatoo ca la ña mu fa dajale woon dellu seen i dëkkCa la Sëriñ Moor Anta Sali dellusi Kajoor ànd ak LatjoorCi noo nu nijaayam akug njabootam des foo fa ak Sëriñ bi ngir jàng xam-xamCi noo nu la tàmbalee jàng ci baay-taxam bu tuddu Sëriñ Sàmba Tukulóor Ka doomu bàjjanu baayamGinnaaw bi lay soog a dellu ca baayam fekk boo ba ma nga Paataar benn dëkk bu ndaw bu nekk ca wetu Kër Amadu Yala gi doonoon dëkkuwaayu Latjoor ca joo ju jamonoWaajuram wu jigéen Soxna Jaara BUSO moom ma nga làqoo Poroxaan ca Saalum, ñu denc ko fa, jamono ja fa Sëriñ Moor Anta Sali nekkeeSëriñ Moor Anta Sali, Latjoor da koo fonkoon lool, daan ko laaj di diisóok moom waaye moom Sëriñ Moor bëggutoon a dëkk ak moom, da ko daan dànd ndax daa yor ay ndongo te bu nekkeek ñoom ci dëkk bi Buur bi nekk man na koo gàllankoor ci njàngale mi ak mokkalug ndongo yi moo tax Latjoor da ko daan bëgg a dëkkal ci wetam waaye Sëriñ Moor daa wu ko nangu, ca dëkk bu dendat fa Latjoor dëkkee la daan ne nga xam ni su ko soxlaa mu man a ñëw ci lu dul benn coono. Ci noo nu Sëriñ bi nekk ak waajuram di jàng ci moom ànd ak farlu ci ba faf raw ci fànn yiCi jamono yii daan na ci seeti léeg-léeg Sëriñ Xaadii Majaxate Kala moom miy boroom xam-xam bi dëkkee woon fa Latjoor, nekkoon ku raw ci fànni xam-xam yu bari rawati na làkku arabKu siiwoon ci man a woy ba tax Sëriñ bi daan dem ci moom di ko yóbbul ay woyam ngir mu toppal ko ba mujju saa yu ko indilee ay woy yu mu def, Xaadii Majaxate Kala da ko naan indi ma mokkal ko.Am na tam beneen boroom xam-xam ci waa Gànnaar yi bu dëkkoon Njaañ, tuddoon Muxammad mum Muxammadul Kariim, bokkoon ci giiru Daymaan ñu gënon koo xam ci turu Muxammadul Yadaali waaye bokkul ak ki def téere bi ñu naan Zahabul Ibriiz ndax koo ku am Yadaalii Daymaan bu yàgg laSëriñ bi bari waan na lu mu daan dem ca moom di jàng ci moom xam-xamu Bayaan ak bu MantiqBi waajur wi Sëriñ Moor Anta Sali xamee ci moom ag raw, cawarte gi ak laabiir gi ci moom, ca la ko daa di dénk mbirum njàngale miMujju na li ëpp ci ndongo Sëriñ Moor yi féetesi ak moom, doyloo ko, waajuram bàyyi léen ak moom te bég ci waaye yàggul dara rek Latjoor tuxoo Kër Amadu Yala dem Sugeer ca Kajoor yóbbaale Sëriñ Moor mu sanc ca wetam, tuddee dëkk ba Mbàkke KajoorFoo fee Sëriñ Moor sax na fa ñaari at daa di wuyuji Boroo-mamNee nañu, looloo ngi am ci Muxaram, atum  ci gàddaay gi Sëriñ bi wax na ni bi waajuram wii tollee ci sukraat, toog na fa wetam wàccee fa ab KaamilMu làqu bisub Altine guddi talaata, ñu denc ko Déqale.Bi ñuy yóbbu waajur wi Déqale muy dëkk bu ndaw ci dëkki Kokki yi ci Mbaa-kool, Sëriñ bi àndoon na ca gunge ga di dox ak i tànkamBari waan na fu ko waay bëggee jox fasam, mu ni dox moo ma gënalBi mbooleem dëkk bi dajee ñu jublu ci jullee néew bi, jiital Sëriñ Tayba Muxammadu Ndumbe Maar SillaBi ñu noppee ci julli gi ak denc gi, Sëriñ Tayba digle ñu daje te dal te déglu, mu jóg xutba, waar nit ñi, wax ay wax yu rafetBi mu noppee ni ana Sëriñ Bàmba, noo nu la ñu ko daan woo wee ca jamono joo ju mu wuyoo ca catal mbooloo maSëriñ Tayba ni ko jegesil, mu xaw a jege bay dégganteek moom di gisanteek moom di ko man a tontu ci lu dul muy yëkati kàddoom daa di yem foo fa ngir bañ a jéggi nit ñiSëriñ Tayba waxaat ko jegesil, mu ni ko maa ngi lay déggSëriñ Tayba daa di koy jaale ni ko man dama doon sàkku nu ànd ak mbooloo ngir nu seeti Latjoor jaale ko sa waajur wi ndax Sëriñ Moor Anta Sali xaritam la woon di soppeem te di ab sëriñam nu waxtaan ak moom ci yaw ngir mu teg la fa mu tegoon sa baay, su ko defee doo gis ci loolu lu dul aw yiw ak teraanga, lii daal mooy sama xalaat, yaw lu ciy sa xalaat ? Sëriñ bi ni ko li aju ci jaale gi maa ngi la ciy sant te di la ci ñaanal yool waaye mbiru seeti ay buuru àdduna du ma ko def ndax xemmeemu ma seen àdduna ji te soxlawu ma seen teddnga, teddnga ci Yàlla kese laa koy sàkku Moom Miy Buuru buur yiMbooloo ma jaaxleÑa cay ñu baax wax ji da léen a yéem ndax dëggu gi mu dëggu te jóge ci seen doom ju di  ndaw, raw léen te manu ñu ci daraLoo loo sabab Sëriñ bi def ñaari woy yu rafet te yéemeBu njëkk bi mooy Xaaluu Safiihun li sarfii anhum basarii (nee nanu dof laa ngir wëlbati gi ma wëlbati sama gis wëlis léen) ba fa mu yemBeneen bi mooy gi tàmbalee Xaa-luu liyarkan li abwaabi lisalaatini ba fa mu yemBi Sëriñ Moor Anta Sali di dundu, Sëriñ bi nanguwutoon a taxaw mbaa muy taxawal dara, ci moom rek la toppoonBi mu làqoo mu des ca ligéeyam ba mu ko bàyyee at ak lu tegÑa fa nekkoon it ci ay ndongo tam jàng rek a léen fa bàyyi woon, du leneen, moom tam ab jàngalekat rek la woon waaye loolu tee wul daan na yёr lu bari téere Magi Tasawuf yiYàlla defoon na muy ku sopp beru ak wërNoonu la nekkee woon ba mujju manatul a def lu dul woo nit ñi jëmee ci tasawufBi ko mbir mi gënee lëjal, gën a fees ci moom, la daa di béral woote gi dajale mbooloo mi ni léen ku àndoon ak nun ngir jàng kese na laxas jëm fu ko soob, man loolu rek taxatu maa jóg, ku bëgg li nu bëgg na toogDaa di léen fay bàyyi duggu ca biirWaxam jii daa di léen jural jaaxle, ñenn ñi dem, ña ca des toogAm ñu doon jéem a tëye seen i xarit ngir ñu des, am  tam ñu doon xiirtal seen waay ci demSëriñ bi moom ni tekk jéemu la tëye kenn ba mujju li ëpp ci mbooloo mi dem bàyyi ko fa, la ca gën a néew des faBi ko ndongo yi nangulee li mu léen doon woo, ca la tàmbali di léen tar-biya ak a tarqiya (tarbiya mooy yar nit ba jikko yi sunu Boroom gërëm nekk ci moom), tarqiya (mooy yéegee nit ko ba yeggale ko ci Boroomam)Lii Yonent bi saws moo ko ko digaloon ndax am na Kilifa gu wér gu nettali ni Sëriñ bi wax na ko ni Yonent bi saws moo ko wax ni yaral sa àndandoo yi ci Himma te bu léen yar ci am njàng kese (rabbi asxaabaka bil’himmati walaa turabbihim bi’darsi faqat)Ca la waxee ni sama Boroom digal na ma ma lee-ralal nit ñi ni man ab wéeruwaay laa tey kaaraangeKu bëgg yiwu àdduna ak allaaxira na wéeru ci manBi loolu lépp laata am, fekkoon na Sëriñ bi mu sóobu woon ci di bind ba woy Ummul Baraahiin bu Imaam Sanuusi, waajuram Sëriñ Moor Anta Sali bég ci ba mujju di ko jàngale bàyyi wesar ba doonoon cosaan laMu woyati tée-reb Imaam Xazaalii bi tuddu Bidaayatul Hidaaya daa di koy tuddee Mulayinu Suduur (Liy nooyal dënn yi), ginnaaw bi mu gàttal ko tuddee ko Munawiru Suduur (Liy leeral dënn yi) teg ci Jazbatu Sixaar (Bijji gone yi) ak Jawharun Nafiis (Wurus wu gànjaru) nga xam ni da cee woy wesaru Imaamul Axdariyu ak yeneen téere xam-xam yu dul yooyuSëriñ bi wéy ci yoon wu jub wii moom ak magu taalibe yiginnaaw bi la dem Mbàkke Bawol ginnaaw bi mu saxee Mbàkke Kajoor lu tollook ñaari at, nit ñi di ko dikkal jóge fu ne, ñii di jébbalusi, ñii di joxesi àddiya, ñii di sàkkusi ndimbalMu mujju yoonu këram gi mel ni yoonu jaGinnaaw gi mu siiw lool, ñépp di yéemu ci moom te boo ba amagutoon fanweeri at.Ci jamono yii Sëriñ bi wër na réew mi dalee Saalum ba Waalo, siyaare fa mag ña, ña cay dundu ak ña dundul, jaar ca sëriñ sa, jëlee ca ñoom ay wirdBokk na ci ñi mu siyaare, waa kër Seex Siidiya, siyaare Seex Baaba mum Abiihi, tagg léen, jëlee ca ñoom, woy càllale xaadir gi, tàmbalee ko ca Seex Baaba ba fa mu yem, looloo taxoon kenn ci Seexu naar yu mag yi mas na koo laaj kuy sa Sëriñ ? Mu ni Rasuulu Laahi saws, mu ni ko kon lu tax nga ne fi di tuddu waa kër Seex Siidiya ak a woy ay sëriñ ak a tagg ? Mu ni boo ba damaa meloon ni ku gumba di làmbatu yoon wi di ko sàkkoo xam ci ku xam ak ku xamul, bi ma dajee bo-room yoon wi ci ndimbalul Yàlla muy Yonent bi saws mu ñoddi ma ci boppam, ca laa bàyyi ker-keraan yi.Seex Siidiya Baaba tam tagg na Sëriñ bi ci ay xasaayid bokk na ca ay waxam Seex Axmadu Bàmba xéewal la gu Yàlla jox mbindéefam yi.Bi mbokk yi gisee ci moom xel mu kawe, diine ak mbaax gi mu ame ak jublu gi ko àdduna ak nit ñi jublu, ñu tàmbali di ko iñaane di ko lorMu daan julleendoo ak ñoom, lor yi mujju ëpp ba daa mujju beru léenYàlla gën a fësal mbiram, ñu gënatee merDaa wul jaxasook buur yi ci dara ba ci jamonoy Maam Moor Anta Sali daan na sàkku ci moom ci ay bataaxal yu mu ko daan bind ngir mu bàyyee jëflanteek ñoom, naan ko seen teddngay àdduna jii toroxte la ëllëgSëriñ Moor daan ko ko nangul te di ko ci jéggalu waaye njabootam gee taxoon ba manu léen a bàyyiLatjoor daan na yónnee ci moom ay leetar yu bari tee wul Sëriñ bi bañ ba wax nañu ni wax na bis kenn ci ndaw yi mu daan yónni neel ki la yónni rus naa malaakay Yàlla yi di ma gis ma jëm ci buur bu dul YàllaSeex Aadama SÀLL, kenn la ci ñi njëkkoon a jébbalu ci Sëriñ bi, nee na ba-taaxal bi Sëriñ bi mujjee bind Latjoor moo ko doon yóbbu, wax na ca ni Muxa-mmad Ibn Maslamata nee na boroom xam-xam ci buntu buur mi ngi mel ni weñ wu tag ci kaw ay jonkanLatjoor jox Xaali Majaxate Kala bataaxal baBa mu ko yëree daa tiit ba wax innaa lillaahi wa inna ilayhi raajihuun, Latjoor ni ko lan la ? Mu ni ko, kii waxul ak yaw man lay waxal, Latjoor ni ko lu mu wax ? Mu jàngal ko ko, Latjoor ni ko ci man mii la gën a dal ndax yaw lu man a xew yaay weñ wi man nag ay jonkan laa waaye nag yaw miy boroom xam-xam loo wax ci moom? Xaali ni ko man daal li ma gisoon mooy nu bàyyi ko ndax di xeex ak moom ag woru la, boo ko daanee ci ñi gën a kawe, bu la daanee nga bokk ci ñi gën a suufe te maneesu koo daanLat Joor ni ko wax nga dëgg ndax baykat yàgg naa gis jànj ci toolam te manu koo bay, manu koo saxal mu bàyyi ko faXaali ni ko nanu ko jàppee jànj boo buCi noo nu la leetar ya dakkeeBi nit ñi barilee lor yi ak sonnal gi ca Mbakke Bawol ca la sanc Daaru Salaam ci njalbéenu atum junni ak ñetti téeméer ak ñent waaye tee wul lor yi wéy di dol-liku mu sax fa lu tollook at di yar nit ñi di léen yéegee ci Yàlla, ñuy gën di bari, mu jóge fa dem ca penkub bët-gànnaaru Daaru Salaam ci lu tollook juróom wala juróom ñaari kilomet sanc fa Tuubaa ci mujjug atu junni ak ñetti téeméer ak juróom, tuxu fa ak njaboot giSëriñ Fàllu Mbàkke nettali na ni magam ja Sëriñ Móodu Mustafaa mi njëkk a doon xalifa mi ngi ganee àdduna Daaru Salaam guddig àjjuma fukki fan ak benn ci Muxarram atum  ci Gàdday gi njëkk Sëriñ biy tuxu ndax moom mi ngi tuxu ci li ñu wax ci jumaada saaniyaCi guddi Kazu Rajab, maanaam ñaar fukk ak juróom ñaar ci Rajab, Sëriñ Fàllu gane jamono ñu magantee juróom benni weer ak fukki fan ak juróom ñaar, ginnaaw bi la Sëriñ Muxammadu La-min Baara gane jamono bokk ak Sëriñ Móodu Mustafaa ndey ak baay ci atum  ci Gàddaay gi Mu des Tuubaa moom Sëriñ bi di dem ak a dellusi ak a tuxu ci diggante kër yi niki Daarul Minan, Daaru Raxmaan ak Daaru XudoosYàlla rek a xam la daan xew ci digganteem ak Boroomam ak digganteem ak taalibe yi ciy xeetu tarbiya ak tarqiya ak digganteem ak ñu baax ñi, ci ay mbir ak i duggalante ak ay xulóo ngir seen i doom ak seen i taalibe yi wëlbatiku woon jublusi Sëriñ bi ak ci digganteem ak buur yi ak jaraaf yi ci ay xulóo ngir fiir.Bi Sëriñ bi nekkee Tuubaa ba nit ñi bari fa, magi taalibe yi denc ay soxna, ñu bari ci ñi dëkkoon ci dëkk yi ci wet gi tuxusi Tuubaa ak seen njaboot, ñi Sëriñ bi jublu woon a yar tàmbalee jaxasook ñeneen ca la sanc Mbàkke Baari, ca la dé-nkee njàngum Alxuraan mi Sëriñ Abdu Raxmaan Lóo, njàngum xam-xam mi mu teg ci loxo Maam Cerno Biraayim, ànd ak ñoom Mbàkke Baari ak seen i kuréelWax Sëriñ Mbàkke Buso mu des Tuubaa di jëwriñu ndongo yi, ñiy siyaaresi bu ñu ñëwee ak seen i àddiya, ku ci war a aksi mu bàyyi ko mu ñëw, ku waru la aksi mu tëye ko.Tuxu gaa ngi amee ci sawaal ci atum junni ak ñetti téeméer ak fukk ak ñaar ndax gisul ci Bawol, barab bu man li mu bëgg ca jamono joo ja te Jolof suufu ay maamam la woon, ca la dem Mbàkke Baari sanc fa, waxtaan fa ak yenn jaraaf waaye ay ñagas-ñagas feeñ ca njalbéenu wax ji, àggoon ci ñu naan, nun déey xamu nu woon ci ay taalibe ag sàkkoo doon buur di xëccoo ak nun sunuy suuf.Lii mooy mbiru Sëriñ bi ak ay àndandoom ca njalbéenu Jolof, bu dee lu aju ci ña mu bàyyi woon ca ginnaawam, Sëriñ Mbàkke Buso nee na taalibe yi mu bàyyi woon Tuubaa, bi ñu yëgee ni Sëriñ baa nga Jolof, ñu tàmbalee wuti pexe ngir dem fa, yalwaankat yi fekksi léen ci loolu ñu gàddaaye Tuubaa wuti Jolof.Bi buur yi ak seen dag yi gisee li ñu gis te ñoom boroom i ngànnaay la ñu, da ñu daan soŋŋ ku léen daan jéema xatal, duma ko, nangu alalam, ray ko mbaa ñu jàpp ko jaam moo tax bi jaraaf yooyu demee ba manatu ñoo dellu ci seen aada yu bon yoo yee ndax tubaab yaa ngi fi, da ñoo mujju di léen xiirtal tubaab yi, jaaree ko ci ay pexe ak ay worJaraaf yooyu jaxase goo gu ñu doon jaxase jullit yeek tubaab yiBari na lu ñu daan wax tubaab yi naan léen diw da léen a bañ, diw nangu wu la fay galag (impôt), diw mii am na lu mu léen di waajal, diw mii mi ngi wut ay ngànnaay di dajale ay fas wala nit yaa ngi koy déglu wala ku bari taalibe la yu koy màggal fa màggal yem ba àgg ci bu léen junjoon géej gi ñu sóobu ci xuus ko ak yeneen ak yeneen ci ay sos lépp ngir bëgg tubaab yi digal léen ñu soŋŋ Sëriñ ak i taalibeem.Su ko defee wax su baree tey bàyyeekoo ci ku la naan mooy sa bët bi lay xoolal di na mujju am lu mu jeexital ci yaw, rawati na su fekkee ki ñuy tuumaal di ko rambaaje jéemul a setal boppam.Loolu moo waraloon tubaab bi tàmbalee tiit ci moom ndax da ñu koo nuróole woon ak Seex Umar Fuutiyu Taal, Maalik Ba ma ñu gënoon a xam ci turu Màb-ba Jaxu ak Axmadu SeexuJaxasekat yi da ñu daan wax tubaab yi ni Sëriñ bi ñii lay roy ba mujju tubaab yi manatu ñoo ñàkk a gëstu li ñu léen waxLii mooy li gën a waral tubaab bi jublusi Sëriñ bi ginnaaw bi ko sunu Boroom dogalee namm ca la mu ca namm ndax Sëriñ bi lorul kenn, soxlawul dara ci mbiri àd-dunaBi tubaab yi demee ba manatu ñoo ñàkk a xool mbiru Sëriñ bi, ñu tàmbali faa yabal ay ndaw ak ay bataaxal ay yoon yu bari di sàkku ci moom mu seetsi léen moom muy xaar ndigalu YàllaÑu gisee yéex a wuyusi gi muy ag bañ, loolu may ña daan jaxase ñu gën a am lu ñu wax ba naan tubaab yi waxoon nanu léen ko, gisal ngeen seen boppBi Sëriñ bi jotee ndigalu Yàlla ak Yonent bi SAWS ca la génn këram ga mu sancoon Jolof ngir jàng ak jàngale ci bisu gàwwu fukki fan ak juróom ñett ci weeru safar ci atum junni ak ñetti téeméer ak fukk ak ñett ci gàdday giBi muy génn ca la dajeek ka jiitewoon mbooloo xare ma tubaab bi yabaloon ngir ñu jëlsi Sëriñ bi bàyyeekoo boori Luga, ñu far daje ca Jeewal ca ngoonu bis boo baSëriñ Bànji Njaay ci ñi àndoon ak Sëriñ bi la bokkoon nee na am na benn karaama bu feeñ Jeewal mooy bi ñu fa àggee da ñoo jeexaloon ndox te foo fa ndox bari wu fa, satala Sëriñ bi jeex.Bi ñu nekkee ci jaaxle goo gu  la benn waay ju yor ab baag bu fees dell ak ndox jegesi, ñu wax ak moom xamul li ñu koy wax, ñu jox ko ab defukaay, mu duy ko ba mu fees ak ndox, ñu naan, Sëriñ bi jàpp ndax moom daa wul tiim, waay ja jàll te déggu ñu aw làkkam xamu ñu ci moom daraSëriñ bi nee na nasaraan boo bu jiite woon soldaar yi moo doonoon ki yo-roon Luga (gouverneur) ca jamono joo ja, doonoon gorob buuru ndar (boroom ndar), looloo waraloon ñu déglu woon ko ci ay mbiram, mu nekkoon ku rëy ku daa wul wax ci Sëriñ bi lu baax, dogu woon tam ci tumurànkeel Sëriñ bi far dogalub Yàlla bi dëppook li mu bëggoonLoo loo taxoon Sëriñ bi yàgg Ndar ñuy xool ay mbiramSëriñ bi nee na Ndar ñetti kuréel ñoo fa nekkoon, ñu bëgg ñu bàyyi ko, ñu bëgg ñu faat ko ak ñu bëgg ñu tumurànkeel ko, ñu mujju ñii la Yàlla dëppale ndogal bi ak seen xalaat.Sëriñ bi wax na ni sunu Boroom xéewalal na ko ñett yu gën seen ñetti kuréel yoo yee ndax bi muy tukki amoon na martabay dëgg-dëggi Sëriñ ci iimaan, islaam ak ixsaan waaye dese woon na lu mu yittewoo woon lool ba mu daan ko jaaxal aka teree nelaw guddi te nee na ñàkk loo lu ñu koy jam ay xeej di dag-gate ay baaramam te mu am ko moo ko ko gënalLoo lu  moo di Matug gëm Yàlla gi nga xam ni mooy dëgg-dëggi xam Yàlla ak Matug lislaam gi nga xam ni mooy yaqiin ak Matug ixsaan gi nga xam ni mooy àgg ca Yàlla Mu Kawe MiÑetti mbir yii Sëriñ bi nee na amee wu léen, ci lu dul jaxasoo gi mu jaxasook tubaab yi.Ab nettali bu yéemee ngii te Sëriñ bi nettali ko ci mbiru Kilifa Luga bu rëy te bon boo bu yoroon mbiru tukki Sëriñ bi te taxawoon temm ci mu amSëriñ bi nee na bi mu nekkee ci tukki bi daa dégg ñu ni dañu koo mujju mere, gëstu ay mbiram gis ci luy waral ñu génnee ko tumurànkeel koBi ñuy xalaat mbugal mi ñu ko wara teg am ku ni kii daal ginnaaw moo taxoon ñu génnee Sëriñ bi nañu ko yóbbu fa waayam ja nekkÑu dëppoo ca loo la muy fayug sunu BoroomSëriñ bi nee na yëgu ma lu dul ñu ne ma àttekat baa ngi ci dun bi mu nek-koon, mu nekk foo fa ab diir di ko làqatu ngir ragal ak rus, loo lu moo waraloon mu dem gis saytukat ba fa nekkoon ni ko moytul Sëriñ bii fi yaw, bu ko jéema def lenn lu ko naqari ndax lii ma dal de dara waralu ko lu dul sama yéene ju ñaaw ci moom.Loo lu moo waraloon àttekat boo bu nooyoon ci Sëriñ bi, li jafe woon ci tukki bi lépp mujju yombGinnaaw bi la ñu ko yóbbooti ci penku bi, foo fa la faatooSu ko defee nu yeggali fa nu yemoon, Sëriñ bi fanaan foo fa, bi mu jullee suba, laxas jëm Kokki, ñu yendu fa, mu tàmbali faa woy Xasidag Asmaa’u Ahlu BadriBoo ba bisub dibéer la, bi gee jàllee ba teg lu néew ci la ñu laxas ci gud-dig altine dëppook ñaar fukki fan jóge Kokki boo ba Sëriñ baa ngi war benn fas bu tuddoon Awnu Lah, fas bu gaaw nga xam ni fasi njoñ buur bi manu ñu ko woon a jot te ñi ngi doon def lu ñu man ba mujju am ci ñoom ñu naan ko Sëriñ bi defal ndànk, yërëmal sa bopp te yëram nuGinnaaw bi la ñu àgg Luga laataa fajar, yendu fa.Sëñ bi nee na ginaaw bi ñu jullee tàkkusaan la ñu duggu ci saxaar gi jëm Ndar, àgg fa bi jant biy bëgg a soSëriñ bi nekk Ndar la desoon ca weeru sa-far muy fukki fan, ak weeru rabiihul awal ba ca bis bu mujju ba, muy bisub alxamesCi diir boo bu la àggal Xasiidag Asmaa-u Ahlu Badri mu làmboo turu waa Badar yéppKuréel yu bari ci njiiti Njàmbur yi seetsi woon nañu ko ngir tinusi ak rammusi ci tubaab biSëriñ bi ni léen bàyyi léen ma ak sama Boroom, moo léen ëpp ñeewant ci man, gën léen a xam li gën ci manNee nañu bi ñu ko taxawalee ci seen kanam wax ak moom ci teewaayu kilifa tubaab yi te boo ba moom ku wéet la woon ci seen biir, ñu ni ko wax nañu ñu ci yaw nàngam ak nàngam ? Sëriñ bi ni léen indil léen ma ki léen ko wax ba xam man ak moom ku ciy ki wax dëggBoo ba li ñu doon wax naan moo ko def, ab dof sax du ko def sàkkantumaak ku mel ni Sëriñ bi.Ca noo na la ñu mujju àtte ni Sëriñ bi fàwwu ñu tumurànkeel ko, génnee ko réew mi ba coow li fi ay jàngalem jur ñu fàtte ko.Ca bis ba mu war a jóge Ndar jëm Ndakaaru te boo ba daa woor, àgg fa njëkk jant biy so ñu wàccee ko fa ca genn kërBa muy tàmbalee waajal dog ak julli la ñu jékki-jékki benn ndaw teew ni ko ayca ñu dem, Sëriñ bi jóg ànd ak moom, waay ja yóbbu ko ci néeg bu deesi muslu, lëndëm kariis, tàng jër, xeeñ xunnuSërñ bi gis ni li wàcc ci moom du leneen lu dul nattub Yàlla bi ko doon xaar, amu ci pexe mu dul muñ ko te sant Yàlla, gërëm ko ndax doon na séentu lu gën a rëy loo luSëriñ bi nee na mu fanaan fa dundal guddi gi ci saari Baqara ak Aali Imraan, teg ci julli ci Yonent bi sawsBi ñu xëyee, Sëriñ beey wax muy bisub àjjuma, di bis bi njëkk ci rabii’u saanii ca la yéeg ca gaal gaGaal gi yendu, fanaan, mbooloo ci muriid yi dikkal nañu ko faBokk na ci mbooloo moo mu Seex Ibra Faal moo ca magoonAm na ci biir gaal gi ba tay, waay ju ko dikkaloon di ko laabiire naan ko am na njiit bu bees bu ñëw jóge tugal, jaxasoogul ak nit ñu ñuul ñi, boo ko bindoon xamal ko ni dañu laa tooñ kon mu delloo la sa kër ca sa njaboot, Sëriñ bi nee na waay ji bàyyiwu ko, di ko ci lëjal ba mu far jël daa ak xalimaam, nee na bi mu tàmbalee ba bind benn bind la ko kàddu dikkal jóge fa Boroomam ni ko léegi da ngay diis sa aajo mbindéef mu mel ni yaw bàyyi MaSëriñ bi nee na mu mel ni daanaka ku faatu ngir kersa, ca saa sa la far la mu bindoon waaye ngóor si lëjëlati ko, ca la Sëriñ bi waxee ni loo lu manul a nekk, ni ko bu Buuru buur yi buy wax ak jaamam yi mu dëgëral, kenn du ko man a xam ku dul njoñam.Gaal ga déqi bisu Gàwwu, Sëriñ bi nee na romb nanu Konaakiri, am benn saalum-saalum bu ko fekk ci gaal gi jox ko àddiya ju kawe, ni ko man de damaa dégg ñu ni yaa ngi ñëw ci gaal gi jëm Gabong ma ni naa la siyaaresi nga ñaanal ma dénk maSëriñ bi nee na ci waay joo ju la déggee turu Gabong, xamee ca tam fi ñu ko jëmee, mu daa di koy ñaanal ni ko bi mu koy dénk : xamal yaw sama mbokk ak foo man a nekk ni amul benn Buur bu dul Yàlla, ku jublu ci ku dul Yàlla di na xam ni amul ku fi nekk ku dul Yàlla, ku jublu ci Yàlla te jaareewoo ko ci Muxammad Yonentub Yàlla bi saws di na xam ni Yonent beey ki Yàlla yón-ni, ñu daa di tàggoo, mu demSëriñ bi nee na ñu romb Karambasaa, mu ni am na ku ko doon ñaawal ci biir gaal gi waaye Yàlla dox diggam ak moom ci xereñamLoo lu ni mu amee mooy daa am jëmm ju yéegoon ci gaal gi ca Konaakiri te moom xamu ko woonBi ñu jegee Karambasaa benn waay ju ñuul génnee ci ab néeg ni ko ndax yaw yaay diw ? Jaar ci turu Sëriñ biSëriñ bi xool ko, waay ja ni ko nee nañu ma sama mbokk moo la jàpplu ngir barig li la sa taalibe yi di màggal ak nàngam ak nàn-gamBi mu tollee ci wax joo ju rek gaal gi daa di yuuxu mu dem di xaar coow li dal, ba mu dolli ay ñaawalam waaye yuuxu goo gu bàyyiwul ba kero gaal ga di teer.Sëriñ bi wax na karaama gu yéeme gu ko Yàlla defal ca Daawme ndax daa jëloon benn bitéelu misk bu mu yoroon ngir wis ko ciy yëreem ak i téereem, nee na ñu ni ko sànni ko ci géej gi, mu gaaw sànni ko ca, bi gaal gi teeree, mbooloo ci sunu mbokki jullit ñi duggusi ndax déggoon nañu mbiram ngir nuyusi ko waaye li ëpp ca ña duggu jox nañu ko bitéelu misk.Mu waxaat ba tay ni bokk na ci karaama yi ko Yàlla defal ci gaal gi, tàggat gi ko sunu Boroom tàggatal boroom gaal gi muy dikk ci moom di ko waxtaanal di ko won ag ñeewent ak yërmande ak a mettitlu bu baax li ko dalDaan baril lu mu ko daan wax naan ko yaw da ñu laa tooñ Sëriñ bi wax na tam ni am na benn doktoor bu ko seetsi woon foo fa, mujju am yërmande lool ci moom naan ko dama laa bëgg rek te fas yéene laa dim-baliAm na tam benn waxambaane tubaab bu ko dikkaloon bu bokkoon ci waa gaal gi, mu ni Yàlla def ci xolam mu sopp ma, Sëriñ bi nee na mujju na di ko ligéeyal ni ko muriid yiy defeeMu ni moom noo nu la Yàlla nekkee woon ak moom ci ay xéewal, tàggatal ko ñépp ba kero muy wàcc Gabong.Sëriñ bi wax na ni Gabong yàggu fa dara daa di fa tuxoo dem ci beneen ba-rabFoo fa la sax juróomi at, mu ni ci diiru juróomi at yi la mujjee mel ni ab jant ci yëkatiku ay maqaamaWax na ni ci diir bii tam la taalife taalif yu kenn masu la def ngir ab taar ak bari njariñ ci Yàlla ak Yonent bi saws ak ci lislaamBarab boo ba mooy MaayombaBa mu fa defee juróomi at la demati ci beneen barab, nekk fa ak coono, am fa ñetti at yu des tuuti di ligéeyal Yonent bi sawsNee na am na benn waxambaane bu bokk ci ñoom bu ko fekkoon fi mu nek-koon di bind, mu rocci jaaseem di ko wëndéel ci boppu Sëriñ bi naan ko yaw yaay diw di jaar ci turu Sëriñ bi, Sëriñ bi ni ko waawMu ni Sëriñ bi moytu ma sama maam raykatu waliyu la woon te maa di ab sëtam, Sëriñ bi joxoñ ko xa-limaam gi gëdd ko mel ni ku koy soŋŋ ni ko xamal ni doo sa maam ja daa raye te du ma ku mel ni ña sa maam daan ray, waay ja daa di tiit daw jóge foo faNee na bokk na ci karaama  yi ko Yàlla defaloon ci géej gi, feeñug Ahlu Badr, mu ni bi mu nekkee ci benn ci barab, da ñu koo yóbbu woon ca karce ga, dëk-kal ko fa soldaar saNee na mu mel fa ni kenn ca ñoom, ñuy tux ak a naan ak a fo ci wetam mu koy muñ ndax xam na ni mukallaf mu ne am na ñaari malaaka yu ko séq di bind ay jëfamGinnaaw ñaari malaaka yoo yu ñoo man a muñ, man a dékku li ñuy dajeel ci ay lor ngir topp seen Boroom kon du jaadu ci moom Sëriñ bi muy jàmbat ndax ñoom kat li léen di naqari rek moo koy naqari, li léen di metti moo koy metti te ñoom du ñu jàmbatCi noo nu Yàlla dogal soldaar si génn bis di tàggatuji, ba ñu demee fa ñuy tàg-gatoo fekk fa mbooloo mu war ay fas kaalawu, sappewuSoldaar si daa di tiit taxaw, ci noonu seen njiit li tëye léen gëdd léen ni da léen di ray bu ñu siiwalee xibaar biBi suba jotee ba leer, mbooloo mi waroon fas yi ni mes, soldaar si dem ni miig bañ a nettali daraSëriñ bi nee na bi loo lu tegee ay fan, góornóor bi woo ko nooy-nooylu ci kanamam ni ko Sëriñ bi xanaa dangaa am ay àndan-doo yu lay dimbali ci li nga bëgg ? Sëriñ bi ni ko ñoo ñu ñoom ay nit la ñu wala ay jinne? Mu ni Sëriñ bi yaa ko gën a xam, Sëriñ bi ni tekk mel ni ku ci xamul dara, waay ja daa di noppiAm na ci boroom xam-xam yi ku ko ci laajoon lu waraloon feeñug Ahlu Ba-drin gi, Sëriñ bi ni ko ngir tiital noon yi la woonKeneen laaj ko ni ko ñoo ña ñooy nitu Ahlu Badrin ña wala malaaka ya ? Sëriñ bi ni ko malaaka yaa Am ku neeti ko ndax Yonent bi saws ca la woon ? Sëriñ bi ni ko moo doonoon seen njiit.Nee na tam bis teg nañu ko ci mbedd mu xat daa di joyal aw nag ci kawam, tàmbalee seetaan yaakaar ni di na dal ci kaw Sëriñ bi waaye bi mu ko jegee da fa daal di jékki-jékki naaw ci jawu ji mel ni daa am ay laaf ba kenn gisatu koAm na bis mu jote ak góornóor bi jote gu tàng, ngir daa wutoon ñenti bant teg léen ci buntu néegam ngir def ko jullikaay ngir ñiy romb bañ di ci jaar, bi ko góornóor bi gisee da fa daa di jóg falang jàkka ji buddi bant yi sànni léen ni fii amul julli amul lislaam da nga noo bëgg a yàqal sunu soldaar yi, Sëriñ bi ni miigBi ko Yéli SÉY yëgee te tubaab bi demagul, dafa daa di jóg ca saa sa dawsi ànd ak aw meram, ni ko lu tax nga tas jàkkaam ji te moom defu ko fu dul ci buntu këram ? Sakkul yoon wi, xatalul kennTubaab bi ni ko man daal maa ko def, fii jàkka du fi am, Yélli ni ko waaye man di naa ko defaraatal jàkkaam ji na mu meloon, tubaab bi ni ko du fi ameeÑuy bëgg a dóorante nit ñi dox seen diggante, ñu nekk di xulóo diggante tàkkusaan ba jant so, ci biir loo lu lépp Sëriñ baa ngi bindCi xisa bii la bindee Xasiidag Rabbanaa axrijnaa min haazihil xaryata zaalimi ahluhaa wajhal lanaa min ladunka walliyan wajhal lanaa min ladunka naziiran, ñaan Yàlla jàkkaBi mu àggee foo fu ñu ni ko nangul nanu la ko, di nga ko gisLoo lu mooy jàkkay Jurbel ak bu Tuubaa.Am na bis Yéli moo mu siyaaresi ko Njaaréem jóge ca yoo ya wàll, ginaaw bi jumaa ji noppee muy ju Njaaréem jiSëriñ bi ni Sëriñ Muxammadu Lamin Jóob Dagana ak benn waay ànd léen ak moom mu siyaare jàkka jiÑu ànd ak moom, won ko jàkka jépp, penkook sowwu, biir ak biti, mu yéemu loolBi ñu dëppee Sëriñ bi ni ko noo gisee jàkka jii ak sama jàkka joo jee, yaw mi ma doon xeexal aka dàqul ? Mu ni Subxaana Lah maneesu léen a tolloole, Sëriñ bi ni lii mooy maanaam sama wax jii: (Yàlla dàq na jëme ca ku dul man ca Maayomba la naqari woon sama xol te yékkati samag wàll)La naqari woon sama xol bu nu koy firi mooy tas gi nu tasoon jàkkaam ja, yëkati samag wàll mu jublu ci yëkatikug sooroor yiSëriñ bi nee am na at boo xam ni bu dul woon ak li ko Yàlla tawféexal saa su xamee ni weer tàmbali na mu di ko bind kon benn weeru Ramadaan doon na jàll te du ko xam ndax waa dëkk boo bee mu nekkoon xamu ñu woon lu dul weeru tubaab yiBi korite jotee daa xëy dog, sangu, def li ci sunna digle lépp génn ni dafay julliji ca péncu dëkk baBi mu àggee xool sowwu ak penku, xoolati ndeyjoor ak càmmooñ mu wóor ko ni kenn du ñëw, am ñaari jaam yu jigéen yu war a tollu ci mukkalaf aksi taxaw ci kanam Sëriñ bi di ko seetaanSëriñ bi kàbbar ñu tàmbalee xàqataaySaa su kàbbaree ñu ree, naka noo nu ba mu jullee ba sëlmal def xutbaam.Am na benn waay bu bokkoon ci kilifay barab bi mu nekkoon da koo digoon bitéelu misk ci lu dul mu di ko sàkku ci moom ndax moom Sëriñ bi daa wul sàkku ci ñoom dara te daa wu ko séentu ci ñoom, daa wul wóolu seen ay dig tamWaay joo ju ko digoon bitéelu misk bi ndekete daa digoon keneen lu mel ni li mu ko digoon waaye bi mu deful li mu digewoon, waay joo ju daa tàmbali di xulóo ak moom, moom tam muy setal boppamLoo lu lépp tam mi ngi doon amee ci wetu Sëriñ bi ci wolof tam la ñu doon waxee waaye yu leerul dara waaye làkk gi ñu koy làkk li muy leeradi leeradi fàttali na Sëriñ bi réew mi, ba mel ni daa ñibisi ngir gëj gi mu ko gëjoon a dégg, loo lu neex Sëriñ bi lool, sedd ab xolamMu neeti tumurànke gi juróom ñetti at yu des tuuti laBi mu matalee li ko Yàlla bindaloon ci ag tumurànke ci suufu yéefar yu ñuul yi, Yàlla indeeti ko ca suufam ngir nitam yi ñoom tam jariñu ci moom ci li ko Yàlla may ci ay mbóot ci tukkeem bu barkeel boo buCi noo nu Yàlla daa di def ci xolu kilifay nguur gi ñu am ag ñeewent ci moom ba delloosi ko.Sëriñ baa ngi aksi Ndakaaru bisub gàwwu juróom benni fan ci Chahbaan (Ba-raxlu) atum kasasin di  ci Gàddaay giTaxawu fa daanaka, daa di jàll Ndar def fa lu tollook fukki fan ak juróom, am na ñu ni ñaar fukki fan la fa am ba ca bis bu njëkk ba ci Ramadaan lañu ko may mu dellu ciy waa këram mu doonoon bisub talaata, mu jóge fa dem Luga wàcc ca rakkam ja Seex Coro Mbàkke ca guddig gàwwu ga mu rañaane fa romb kër Seex Julo Siise jógeeti fa jaar kër muriidam ba Sëriñ Sire Lóo ca Sanoosi, sax fa la desoon ca Ramadaan ja, nop-palu fa, woor faCi diir bii foo fa fees na dell, raj-rajloo gi mel fa nu mu masul mel, ci diggante ay taalibeem ak ñiy sàkkusi ndimbal ak i kilifa yu koy siyaaresi di ko ndokkeel-siBokk na ca ñoo ña ka ñuy woo wee kéemaanu jamonoom, woykatu wax-toom Seex Ibraahiima Jóob AlmashariiAb xisaam lu xoromu la te yéeme ndax moom Seex Ibraahiima moo mu daa amoon ab bor bu mag bu ko lëjaloon lool ci jamono joo xam ni fay ko ci jafe naMu jóg wër ak moom ci sëriñ su mag si waaye taxul kenn tëye ci loxoom, ci noonu mu jaaxle lool te am tiis waaye bi Sëriñ bi aksee Sannoosi mu ñëw indaale ay bayitam tuddu ci mbiru bor bi ak ni mu ko séddalee ci diggante Yonent bi SAWS ak ñenti saxaabaam yiGinaaw sëriñ si nangu wu ñu koo xettaliBi mu yëgloo Sëriñ bi ni ko mu aksi, mu dikk nuyooBi mu laataa wax ay mbi-ram ak boram bi ak ni mu ko séddalee ci bayit yi, Sëriñ bi ni ko indil ma mbuus mee, mu indi ko, mu nee ti ko jox ma mi ci des, mu jox ko ko, mu ni ko waññil li nekk ci mbuus mu nekk, mu waññi ko, mbuus mu ne ñetti téeméer nekk ci, boo léen boolee muy juróom benn téeméerSëriñ bi ni ko indil benn téeméer bi te jël li ci des dimbalikoo ko ci say soxla te moom boram bi juróomi téeméer rek la woon, ca saa sa Seex Ibraahima daanu ab jéll, yuuxu ca kawSëriñ bi ni ko waaw yaw lu mu ? Mu nettali ko xisaam, jàngal ko bayit yiSëriñ bi yéemu ci lool te sant Yàlla waaye noon yi ñoom seen kiñaan gi mayu léen sax ñu xaar ba Sëriñ bi ñibi këram waaye dañoo daa di tàmbalee wut seeni pexe di waajal li ñu nar, di xaar waxtoom jot ba ñu def koBi Sëriñ bi jullee iid ca bisub kori ga mu doonoon bisub alxames da faa too-gaat bisub àjjuma ak gàwwu ba ca tàkkusaan sa, mu laxasee fa wuti kër taali-beem ba Góor Mag Jaw boole fa timis ak gee ngir tarug dox ba dem kër Samba Baabu fanaan faXëy bisub dibéer dem kër baay taxam Seex Ibraahiima ca Mbàkke Kajoor fanaan fa, laxasati ca tàkkusaanu altine ja, dem ca Masàmba Xari Jóob moom mi ngi kër Muxtaar, fanaan fa, yendu fa, jógeeti fa ngoonu talaata dem ca Muxtaar Mareema Silla ca Ñaxal, mu def fa ay fan jóge fa jàll Kokki Guy ca Muxtaar Sàmba Jóob yendu fa waaye fanaanu faDa faa jóge njëkk jant biy so te boo ba ña ngay waajal ñam yi waaye taxul mu xaar ko fa, dox nag jëm Daaru Salaam fa Maam Seex AntaRakkam jooju Seex Anta tàmbali di ko ganale ganale gu yéeme loolMu sax fa diiru fukki fan, bis bu nekk ñu ray ay fukki yëkk, bu ko matalul mottali ko ci giléem wala ay giléemBi weeru Digguw Tabaski tàmbalee la fa jóge wuti Daa-ru Manaan fa Maam Cerno fekk defaroon nañu kër ga bu yàggSeex Ibraahiima mii nu gën koo xam ci Maam Cerno Biraayim mooy ki Ku baax ki dénkoon njaboot gi ak bagaas yi bi muy tukkiCi noo nu magu taalibe yépp daje fa, Seex Axmadu Ndumbe jiite léenMaam Cerno moo doon jàngal goney Sëriñ bi ba ñu mokkal ci diir bu néew njëkk Ku baax kiy dellusi, dara yàquwul ci mbirum Sëriñ bi.Mu jullee foo fa iidul kabiir (tabaski), sax ci meloom wu sell wa ak yareem (tarbiya) ba mu nekkoon, mbiram ak mbiru taalibe yi di gën a jëm kaw, Kaamil yi ñu léen di jàng di leen xool ci bëccëg gi, di léen tari ci guddi gi naka noonu Xasaayid yi ak njàngalem xam-xam mi ak ligéey bi, loo lu lépp àgg fu kenn ma-nula melal ci kaweNi nga xamee ni mbirum Sëriñ bi yokku na ak bu taalibe yi ba jéggi dayo ba maneesu koo misaal noo nu tam la mbiru ñu iñaan ñi aka rambaaj yokkooJaxase gi dellu fa mu nekkoon, rambaaj yi jóg di def seeni ligéey ba nu xëy indil Sëriñ bi ay soldaarLi ko waral mooy bi fa Sëriñ bi defee ab diir la kër ga lakkBi ñu ko defaraatee ba noppi ba wut ay lal yu fa wara dem sëf ko ciy giléem la raj yi (agents secrets) gis loolu daa di wax tubaab yi ni léen Sëriñ bi dafay waajal jihaad ndax am na ngànnaay yu mu jënd yu bari ngir bëgg a dal ci seen kaw, jaraaf ji ñu dénkoon mbiru wàll yoo ya ca jamono joo ja moom it wax te tegu ko woon fenn ni Sëriñ bi da fay dajale ay kano aki fetal ak yeneen jumtukaayu xare di waaj ngir xeexLaaj ay soldaar ngir jàkkonteek Sëriñ biÑu àndoon ak moom ci kaw waaye wóolu wu ñu woon ay waxam moo tax ñu boole woon ko ak buuri réew yépp, Kajoor, Bawol ak Siin waaye bu Siin moo ci gënoona rafet njort ci Sëriñ bi, gënoon cee rafet wax ba sax Buur Siin bii di Kumba Ndóofeen Juuf wutoon na ay fuuglukat indi fa ngir ragal noon yi duggu ci ab néeg di fa dugal ay ngànnaay wala fetal te kenn du ko yëg ngir bëgga dëggal li ñu wax ni Sëriñ bi dafay dajale ay ngànnaayBi nga xamee ni gisu ñu lenn ci li ñu doon tuumaal Sëriñ bi te gisu ñu kenn ci ndongo yi ku yor kanam gu lëndëm mbaa gu ñëgKu ñu ci gis rek ma nga mel ni kuy waaja julliji kori mbaa tabaski ngir col gu taaru, ñu xam ni noon bi dafay fen, buur yépp rusCi noonu ñu dellu di réccuAg karaamaa ngi nii ndax bi sodaar si laataa aksi, mbokki Sëriñ bi da ñu koo wër lëjal ko witt, gëna tar ci moom ay jiit ndax tiit gi ñu tiitoon taxoon amatu ñu woon kersa, taraloon lool ak moom, demoon nañu ba bëgg koo génnee seen biir bu ñu ko manoonÑa ca bokkutoon ca mbokk ya daal ñooy ña ca yaroo ca moom waaye Ku baax ki moom loo lu lépp tee wul mu doonoon ku féex ku ko yëgalutoon ya-ramam naan léen bég leen mbir mi ñaari bëy du ñu ci daanante waaye ñoom manu ñu ko woona dégg ndax tiitCa bis yoo ya la Ku baax ki génnee aw daggit wu yéeme ci ay woy ni léen bu ngeen ko jàngee ci kanamu soldaar si du ngeen dégg lu léen naqari mbaa ngeen koy gis, woy wi Sëriñ baa ngi ko tënkee arafu Raxmaanu Raxiim mooy Xasiidag Rabii bimaa Yachra’uMuxammad doomi Aliyu Alyaxquubiyu, nu gënoon koo xam ci turu Muxammad Tuubaa ngir taqoo gi mu defoon ak Sëriñ bi ca Tuubaa ak barig lu mu daan sikkar aka jàng Xasiida yiMoom mii moo nettali ni bi Sëriñ bi génnee Xasiida gi da ko ni mokkal ko mu mokkal ko ba ñu laataa ñëwBi ñu ñëwee Sëriñ bi woo ko ni ko jàng ko ca kaw, béral koMu jàng ko ni kuy nodd baamu ko lu tollook ñetti yoon, Sëriñ bi ni ko doy na, mbir mi mat na te yéwénWax nañu ni ka jiitewoon soldaar sa ba mu aksee daa tàmbali di dóor jaaseem ci sàkket yi ak ak gaal yi ba am na gaal goo xam ni da koo xar ci digg biBi ñu gëstoo gisu ñu dara la ñu dellu ànd ak toroxte ak kersaBoo ba la Sëriñ bi def Xasiidag Yaa Jumlatan xad salasuu di léen ci dàggiMoom tàmbalee bayit yoo ye nu tàmbalee téere bi njëkk ubbite gi nga xam ni Sëriñ bi daf ciy wax ni yéen ñiy bokkaale sunu Boroom di wax ni ñett la, génnee ngeen ma wax ni jaamub Yàlla laa te damay jihaad te damaa yor ay ngànnaay, li ngeen wax dëgg la man jaamub Yàlla laa tey Jëwriñ buy ligéeyal Yonent bi saws te yit damay jihaad waaye ci xam-xam ak ragal Yàlla laay jihaade te loolu Yàlla seede na ko.Ci bisu gàwwu fukk ak juróom ñent ci weeru Gàmmu atum , war a tol-look  juillet  ci faraase la Sëriñ bi génnee ca këram ga ca Daarul Man-naan ginnaaw bi ko ay bataaxal dikkalee ak ay ndaw tukkee ca nguur ga naan ko na léen fekk Ndar ginnaaw tisbaarMu fanaan Ngaabu ak njiitu soldaar si xëy dem Njaaréem, joge fa jàll TiwaawonFoo fa la yéege saxaar dem Luga, dem DaganaLoo lu lépp ci ag ayu bis la amee, sax na Dagana juróomi guddi jéggee fa dex baSëriñ baa ngi jóge Dagana ci ñaar fukki fan ci weeru Gàmmu ànd ak waayu Seex Siidiya Baaba ji mooy Seexunaa Ibnu Daada, man naa am li waraloon loo lu mooy li ñu wax ni Seex Siidiyaa ko wax ni léen Sëriñ bii de amul lenn lu ñaaw lu deesi ragal ci moomÑu ni ko woon ndax man nga noo wóoral li nga wax? Mu ni léen warlul naa léen ko, ñu ni ko woon kon léegi da ñu koy boole ak yawSëriñ bi moom daa wu léen yéexal lu dul diggante bi muy xaaree ndigalu Bo-roomam, loo lu moo daan waral ñuy njort ni daa bañ te fekk boo ba noo nu la demeeCi noo nu la demee ànd ak Seex Siidiya ba ñu àgg ci yenn ci kër yi nga xam ni du ñu woon këram waaye yu Banii Daymaan la ñu, mu wàcc fa ngir ay mbir ci digganteem ak yenn giir yi, su ko defee Sëriñ bi tam bu ñuy laxas mu laxasati def ko ay yoonBi tuxu yi baree nga xam ni daanaka du ñu sax fi barab te loo lu wuute na ak aaday waa réewam, mu tiis ko lool ak ag njabootam te tam taalibe yi da ñu ko daan dikkal fu mu man a nekk te barab yi sori nañu, sàcc yi bari ci yoon yi sonnal léen loolCi noo nu Sëriñ bi sàkku ci ñoom ñu tàggoo, ñu bañ ngir xër ci ànd ak moom ak ngir dénk gi ko ko nguur gi dénkoon waaye Sëriñ bi moom dogu rek, ñu xam ni ku dëggu la te du sàkku dara ci bànneexu bakkanam, ñu mujju ànd ak moom ci li mu bëgg, nangul ko ngàntam.Ci tukki Gànnaar gi ca Sarsaara fa la Sëriñ bi dajeek Yonent bi saws mu jox ko fa Wirdul Maaxuuz ci lu dul ay gént waaye ci yeewuBi ko Sëriñ biy jox taalibe yi da ni léen jox naa léen wird wi ngir jëmmi Yàlla Mu Tedd Mi te Kawe kon tëye léen ko ngir jëmmi Yàlla Mu Tedd Mi te kaweMu waxaat jàpp léen bu baax, ku ci jotoon a yor weneen wird bu ko manee na léen boole kon muy leer ci kaw leer, bu ko manul na yem ci wird wu tedd wii.Ci yoonu Gànnaar gii ca Tintu Muxsin la ko xew-xew bu ñaaw daloon muy ab naar bu jógoon ngir ni dafay faat Sëriñ bi far Yàlla musal ko ciNi mu ko doon fexee mooy ñëw ci Sëriñ bi won ko ag cofeel gu dëggu jébbalu ci moomSëriñ bi tam suturaal ko boole ko ci njabootam, bindal ko ñetti bayit ni ko na ko saxoo jàng guddi ak bëccëgNaar bi moom tam dëkkee ko woonBayit yi lii la ñuy tekki lor ak saytaane jëm nañu ci ku dul man ndax ñoom ñaar amu ñu ci man benn kàttanYàlla mooy sama Boroom, Yonent bi saws mooy sama xarit te di sama soppe te bañ na tam sama loru te sàkku na ci Boroom mbindéef yi sama mbég.Naar bi taqoo woon ak loo lu di ko jàng guddi ak bëccëg ci mbooloo mi ak bu wéeteeMu ko daan def ginnaaw Saaru Yasiin mel ni kuy noddu daa wul taxaw lu dul ni daa sonnu wala muy nelawMu sax ci loo lu ay fan, am na ñu ni weerJamono joo ja Sëriñ baa nga woon fa njoñ Seex Siidiya nekk ca seen xayma yaCi noo nu mu digaloon taalibe yi ñu defaral ko ag kër ca biti, ñu def ko ni mu ko bëggee woonBi mu noppee mu wax ko Seex Siidiya BaabaMu digal mbokkam ma Seex Siidiya Muxtaar mu gunge ko ca kër ga mu defee ko noo naSëriñ bi digal naaram boo bu mu ñëw ànd ak moom ca kër ga tey jàng ñetti bayit yi ni mu ko baaxoo woonBi ñu aksee, seytaane jàpp ko xamal ko ni pexe mi mat na def doŋŋa ci desBi guddi gi soree ba kenn yëngootul, naar bi jóg summeeku daa di duggu ci kër gi wuti néeg ba Sëriñ bi nekkGinnaaw xamoon na fa jaasi Sëriñ bi nekkoon mu génnee ko ci mbar mi waaye Yàlla dogal benn waay bu bokkoon ci néegu nguuru Kajoor ñu ko daan wax Omar Faal Ndati, nekkoon ca jàkka ja di fa jaamu YàllaBi ko naar bi rombee mu jóg ca saa sa seeti ki yor mbiru biiri Sëriñ bi muy Muxammad Lamin Ñang doomu Muxam-mad Lamin Mati xamal ko ni am na jëmm ju jëm ca néegu Sëriñ biCa saa sa ndongo la jóg gaawantu fekk naar ba yor jaasi ja di settantal naka lay jekkoo Sëriñ bi ba man koo lor bu baaxBi naar bi xàccee bëgg koo dóor jaasi ji, Yàlla dogal mu lonku ci koñub xayma bi, dajeek ndongo li di wadd di dal ci kawam, naar bi yuuxu, muriid bi yuuxu ci kawamSeen coow li fees foo fa dell, ña nekkon ca wet ga yuuxaloo daje faSëriñ bee mujju ñëw dox seen dig-gante ak nit ñi kon ñu ray koMu dalal léen daa di yónnee ci benn mbooloo bu fanaanoon fu sori foo fa te mu waroon léen a yewwi, ni léen yóbbaaleel léen ma naar bii ba Xomaak ngeen bàyyi ko fa, dénk léen ñu yëram ko te dimbali ko ci ay bagaasam, làq léen xew-xew bi ngir bañ ñu gaañ koYenn taalibe yi gis nañu ni li tax Sëriñ bi delloolu naar bi Xumaak fa tubaab yi am sañ-sañ, junju la ci ni ñoom tubaab yi ñoo ko yónni woonYàlla rek a xam waaye pexeem ba sottiwulNaar bi bis dellusi na ci Sëriñ bi ca Xomaak, taalibe yi jóg ngir fexeel koSëriñ bi yëg ko génn ci naaj wi te solul ay dàll di wax ca kaw bàyyi léen ko, bàyyi léen ko alaa tuxibbuuna an yaxfira Laahu lakum (xanaa bëggu léen Yàlla yëram léen) di ko baamuÑu bàyyi ko, mu digal ko mu làqu génn te dem yoonamBi ku tedd ki nekkee Njaaréem, naar bi delluseeti faSëriñ bi aarati ko naan ko boroom jaasi ji, naar bi naan ko déedéet neel boroom xëm gi, su ko defee Sëriñ bi ree, génneeti ko ginnaaw bu mu joxee ay xéewalSëriñ Muxammadul Amiin jóob Dagana nee na gis na ko Cees ca Jànqeen te boo ba mi ngi ànd ak mbooloo ci taalibe yi waaye moom rek a ko ci xàmmee te bu ni woon kii de diw la ñu ray ko waaye nee na kon ana jikkoy Sëriñ biGinnaaw bi la Sëriñ bi dem Jaraari, barab la bu Halawi yi moom, Sëriñ bi tuddee woon ko Biirul Xayri di ci maanaa teenu yiwCi noo nu Sëriñ bi tuxoo ciy barab dem ciy barab ba bi mu sancee ca Sahwa-tul Maayi, nu gën koo xamee Xomaak, soriwaay bi di lu tollook doxu bis bu tar ci ku sawar boo jógee Dagana wala PodoorLoo lu amoon ginnaaw atum Baksasin di junni ak ñetti téeméer ak ñaar fukk ak ñaar ci gàddaay giMu mujju di wër ci barab boo bu di tukkee ci kër di dem ca geneen gu jegeMbiram tam mook bu mbooloo yi koy dikkal di siyaaresi di gën a yokku ci jamono ju nekkAg karaamaa ngii gu amoon ca Xomaak maanaam Sahwatul Maayi ci genn guddi muy tawati tànk ju ko daloon te tar lool, foogloo taalibe yi ca guddi goo ga ni Sëriñ bi du weesu guddi ga waaye moom mu léen di dalal rek naan léen dellu léen ca yitte yaBi Yàlla dogalee mu wér ca suba ga mu xamal léen ni mbir mi balaa la woon bu jóge fa sunu Boroom jëmoon ci ay nitam, ñu naroon a jeex tàkk bu léen daloonSëriñ bi wax sunu Boroom na ko ko teg moom mu gàddul léen koMu ni ko jëlalMu doonoon lu diis jóge ci asamaan wàcc ci kawam mu daanu xëm, ñu indi ko ci xayma bi te yëgulKi ko yóbbu ci xayma bi di Moor Xari Jóob wax na ni jaan moo ko màtt.Ba mu fa nekkee ba guddi Gàmmu atum haksasin di junni ak ñetti téeméer ak ñaar fukk ak juróom di guddi àjjuma la fa Seex Ibra Faal ñëw jóge Ndar in-daale këyit wu jóge ca tubaab ya wu koy may mu dellu réewam SenegaalSeex Ibra jàppale ko ci tuxu giSëriñ bi tàmbalee waaj di tàggu waa dëkk biBa àjjuma ja dellusee di fukk ak juróom ñent ca weer wa mu génn këram goo ga sóobu yoonu Gaaya, di dëkk bu nekk ci penku bët-gànnaaru Dagana, ñoo ña sàkku ci moom mu julli ci seen jàkka ji nu doon yeesal ngir barkeelu ci mu ànd ak seen imaam ja Muxtaar Sow julli fa ñaari ràkkaa ci njalbéenu yoor-yoor jéggi dex gi dem Dagana nekk fa ba bisu gàwwu ñaar fukki fan ak juróom ñett ci weer wi mu duggu gaal ci tisbaar ji jëm NdarJamono yi mu nekkee woon Dagana, nganale gu nekk defal nañu ko ko fa.Bi mu àggee Ndar ca guddi ga da fa wàcc ca Seex Ibra Faal sax fa ay guddi, jóge fa dem Luga, wàcc ci Alaaji Masàmba Soxna, foo fa la yabalee ligéeykat yi ñu dem Céyéen ca Jolof jiitu ko fa defaral ko fa ag kër njëkk muy aksiGinnaaw bi la jàll Ngaajax fanaan ca jàkka ja, fa seen xabru wàlliyu ya nekk, daa di jàll ca kër Sëñ Asan Njaay yendu fa fanaan fa yendooti fa laxas dem Kokki wàcc ca Seex Muxammadu maamu Seex Basiiru, demati Duriga fa Seex Madun Sàmba maamu Seex MurtadaaJóge fa àgg Kër Baasin ca Seex Muxa-mmadul Amina Xuma Jóob soog a dem Céyéen ci bis yu néew di njalbéenu Rabii’u saanii fekk yenn kër yi pareBi mu aksee ca kër ga da koo tuddee Daaru Raxmaan mu nekk fa mbiram ak doxinam di gën a jub ak a dolleeku waxtu wu ne ba ci benn ci ñaari jumaada yi ci atum saksasin di junni ak ñetti ak ñaar fukk ak juróom ñaar mu taxawal Daaru Xudoos ci sowwu dëkk bi soree ko lu tollook ñaari kilomet wala lu ko yées mu sax fa mbiram di fa dollikooti niki barab ya ko jiitu ba ca àjjumay ñaar fukki fan ak ñaar ci weeru Muxaram atum lasasin di junni ak ñetti ak fanweer Ci njëlu bisu gàwwu ñaar fukki fan ak ñett ci Muxarram atu lasasin la génn dem Njaaréem fekk mu julli woon suba ginnaaw bi mu doxee ay, fa-naan ca la yées TuubaaCa guddig altine ja mu fanaan Tuubaa ca Daarul Alii-mul Xabiir fa Seex Abdu Raxmaan Lóo muriidam ba jàngal doomam yu mag yiBa mu xëyee la dem Njaaréem fanaan fa guddig talaata ñaar fukki fan ak juróom ñett.Bi mu àggee Njaaréem, ñu dalal ko ci njalbéen gi ci benn pàkk bu nekkoon ci wetu góornóor bu ndaw biCa jamono joo ja ma nga dëkkoon ca wetamNee nañu ci safaru lasasin, di junni ak ñetti téeméer ak fanweer la Sëriñ Ibra mu Sëriñ bi gane àddunaCa Rabii’ul awal atum alsasin di junni ak ñetti téeméer ak fanweer ak benn la fa tuxoo dem ca këram ga nekk ca kaw tundu waGin-naaw bi mu ko tàmbalee defar ca weer wa ko njëkkLoolu  mi ngi amoon ca bis bu njëkk ba wala ba ca topp wala ya ko jege daa di koy tuddee Albuqhatul Mubaaraka di tekki Pàkk bu ñu barkeel bi.Ca ñaar fukk ak ñett ci weeru sawaal atum balsasin di junni ak ñetti téeméer ak fan-weer ak ñaar Seex Abdul Axad gane àddunaCi Muxarram atum jalsasin di junni ak ñetti téeméer ak fan-weer ak ñett Sëriñ Abdu Xaadir gane àddunaCi guddig àjjuma, fukki fan ak ñent ci ziilqihda atum jalsasin ba tay Sëriñ Saalixu gane àddunaCi juróomi fan ci weeru kooru halsasin di junni ak ñetti téeméer ak fanweer ak juróom Sëriñ Suhaybu gane àddunaCi ziilqihda hasasin ba tay la Sëriñ Abdu Samad gane moom itam àddunaCi Rabii’u saanii atum jamsasis di junni ak ñetti téeméer ak ñéen-fukk ak ñett la Seex Murtadaa gane àddunaÑoo ngi tàmbali jumaay Njaaréem ji atum halsasin di junni ak ñetti téeméer ak fanweer ak juróom ci guddig dibéer weeru Rabii’u saaniiÑu tàmbalee gas fondmang bi ci ñaar fukk ak juróom ñaar ci Jumaada saanii atum walsasin di junni ak ñetti téeméer ak fanweer ak juróom bennTabax gi moom ñi ngi ko door bisu altine ci yoor-yoor, Sëriñ bi wàcc ci biir paxu xutba bi, Seex Muxtaar Binta nekk ci wetam yor ndab lu def simangSëriñ bi jël jumtukaayu tabax bi tibb ci simang bi wax Bismillaahi sotti, jël ab xeer teg ci ban bi, jëlati gasukaay bi dóor ko ci xeer wi jàng wa‘iz yarfahu ibraahiimul qawaahida minal bayti wa ismaa’iilRabbanaa taqabal minna innaka anta Samii’ul Aliim daa di fay julli ñaari ràkkaa ñaan faLigéey baa ngi àgg ci juróom ñaari at ci teewaayu Sëriñ bi mu julli fa ñaari iid kori ak tabaski ñaari yoon ci lu wér waaye julliwu fa àjjumaSëriñ Mbakke Buso nee na li ko waral mooy moom masu faa yéenee sax mukku te ku yéene wu la sax, àjjuma waru koKa fa njëkk a taxawal àjjuma mooy Seex Ibraahiima rakkam ja, ci dëppoo gu mu ci def ak Seex Mbàkke Buso ak doomi Sëriñ bi ak magi taalibe yi ndax ñoom ñépp a fa yéenewoon a saxSëriñ bi daa digaloon mag ñi ñu sanc ci wetam, bàyyi boroom kàttan yi man a ligéey yiy tarbiyusi nekk ca tool ya.Dëkk ba mujju di dëkk bi gën a dundu ak jàkkaam yeek daaraam yi ak jàngu-kaayiu xam-xam yi.Kaamilu Sëriñ bi bis bu nekk ñu wàccee ko ci buntu këram gi ñenti yoonÑaari yoon ginnaaw jullig suba, benn yoon ginnaaw tisbaar ak beneen ginnaaw tàkkusaanBu dee guddi àjjuma ñu wàccee ko juróom ñaari yoonMbóotum loo lu moom Yàlla rek a ko xam, mooy jullig farata gu mu julli gu ne tollook ab kaamil bu ñu wàccee.Bu dee lu aju ci mbindlu mi moom, Sëriñ bi da daan def képp ku mokkal te rafet mbind, mu bindloo la ab Kaamil ci lu tollook ñetti weer yu ne wala sumun wala rub’u wala sulus wala nisf ci weer wu ne mu ànd ko ak ku mu nuróol mbind, mbaa ñu mu nuróolWeer wu ne daan nañu am lu tollook ay téeméer ci ay Kaamilu loxo, lu bok-kul ak li ñu daan jënd ciy Kaamil yu ñu móolAm na bis boo xam ni jëndandoo nañu juróom ñaari téeméeri Kaamiil yu ñu móol ci benn yaxantukat yu bokkul ak téerey xam-xam yiy dikk di jóge ci wàll wu nekk yu ñu bindee loxo ak yu ñu móol.Mbooloo yi bari woon nañu ci moom ca Njaaréem, ba nguur gi mujjoon aaye ko muy dox ci nit ñi ci lu dul ag diggale, loo lu taxoon muy wut ay palanteer yu ndaw ci buntu bu nekk ci kër gépp nga xam ni fu mu toogee ba ubbi palanteer, ñaari nit man a giseek moom bu ñu jàllee yeneen ñaar jegesi noonu la ñu koy nekkee ci suba ba bëccëg ci li gën a bari, teg ca ñu nekkaat ca tàkkusaan ba timis ak léeg-léeg ci guddi giAmaana léeg-léeg tam mu dem bind ag Xasiida mbaa mu dem ca buntu jigéen ñay siyaaresi mbaa mu dem nemmeeku nja-boot giSu bëggaan a jàngale da fa daan soril nit ñi buntu bi, su ko defee ñu kuréelu, Sëriñ bi tàmbalee tomb ci suuf ngir njàngalem Sariyaa ak Haqiiqa, ci Alxuraan ak Xadiis ak Xikam ak masalay Fiq yiAmaana mu jànglu Xasiida, su ko defee wattukat yi jóg di tari ci kàddu yu neex, léeg-léeg it daan nañu koy xoolXasiida yoo yu daa wu ñu weesu tagg Yàlla ak Yonent bi saws, su ko defee lekk yi ak naan yi di daw ci diiru jotaay bi.Nguur gi aayeeti ko mu dem ca jàkka ja ba mu mujju def jàkkaam ca fu jege kër ga ndax moom daa wul wuute mukku jullig mbooloo ca jàkka jaMu bàyyil nit ñi ci kër gi aw yoon wu ñu man a jaar julliji, moom tam mu wut aw yoonu boppam wu koy àggale ca mixraab baDu ñu ko gis mukku ndare bu daan taxaw ca mixraab ba, du tee daan nañu ko séen ci mbooleem julli giDa fa daan tëj buntu bi bu noppee ci julli gi, daan na ko ubbi tam ngir jàngaleMbooloo ma bari woon lool ba am na bis boo xam ni dagg nañu ko ci baa-raam dagg dàllam ngir xër ci laal jëmmam ju tedd ja waaye buuxante bu metti moo daan waral ñuy dal ci kawam ba koy gaañ te du ñu ko tayDaan nañu ko gaañ ci loo lu ndax moom jëmm ju tuuti la woon ci saayir waaye di ku dëgër ca Yàlla, du yoqat te du sonnuBi ko mbirum Yàlla mi dikkalee da ñoo tànn ñaar ngir ñu toppatoo ko ñuy ñaari muriidam yi Muxammad mu Abdu Raxmaan Attandaxii ak Sëriñ Muxa-mmadul Lamiin Jóob Dagana, ñu dugal ko ci ab oto guddig àllarba yóbbu ko Tuubaa ci pexe yu ñu def ngir làq ko nit ñi.Ñi ko doon gunge juróom la ñu woon, Sëriñ Basiiru moo léen jiite woonMu daa di yónnee ca mbokkam ma Sëriñ Muxammadul Faadilu, yónnee ca Maam Cerno fa Daarul Muhtii ak ca Sëriñ Mbàkke Buso ca dëkkam ba ca wetu Tuu-baaYónnee tam ca mag ña nekkoon Tuubaa, ñoo ñu ñoo daje ci diir bu gàtt ba ñu matee ñaar fukk ak juróom ñett, Sëriñ Mbàkke Buso jiite léen, loo lu lépp a ngi amee woon ci nëbbatu gu tar ngir bañ fitna.Ñi ngi noppi laataa fajar di jot, def fa ab néeg bu ñuy tëj ak a tijjiBi ko nit ñi yëgee bi suba jotee, coow li bari lool, loo lu lépp bi muy am Sëriñ Móodu Mustafaa ngi Njaaréem di xamal nit ñi ak di léen dalalNoo ngi taxawlu fii ci taarix bi fas yéenee jublu ci jàngale yi nga xam ni ñoom itam noo ngi léen tuxalee ci téere yi Sëriñ Alaaji Mbàkke Xaadimul Xadiim dajaleIndi wu nu yépp waaye da nu caa tànn juróomi téeméer ci lu war a jege ñaari junni ak juroomi téeméerYal nanu ci sunu Boroom defal dégg ak topp.Am na bis Sëriñ bi tijji mbooloo mi tàmbalee ñëw benn-benn mu xawa mel ni ku soppeeku ni léen : dem léen ba ngoon, ca ngoon ga mu woo léen ni léen xam ngeen sikku Sëriñ, ñu ni ko ku nu ci dimbali nu jël, mu ni léen tàngoor ak wex ak naqari dereet du ñu sikku Sëriñ xanaa gisu léen xal, man naa xëy ni futeet ab dëkk ba dara du fa des waaye bu ngoon jotee ba laa kenn a fatu wuti ko, njariñ laa ko waral.Sëriñ bi mas naa laaj ay mag achtaatan nu ngeen ko xamee ? Ñu wax ko la ñu ca xam, mu ni jublu wu ci loo lu, ni léen achtaatan, chiin su tooy soo su mooy mbir mi, chiin su tooy soo su lu muy tollool ci li mu abajada ? Ñu ni ko junni la ñu ci xam, mu ni léen bis pénc lay xamle di ko misaalBis pénc boo bu ngeen di dégg nga xam ni bu dikkee lu Yàlla sunu Boroom bind di na ko teewee, nit ak jinne dara du ko wuuteAy kuréel la ñu koy def bu ñu ca yeggee, bu ci ne junni lay doon du ëpp du yées, junni bu ne kenn moo cay am set gu tollu ni jóg dem àjjana te jaarul sawara kon góorgóorlu baax na lool.Sëriñ bi nee na jamonoo ngi ñëw  joo xam ni la cay musle di naa léen ko wax yéen ñii fi nekk : ragal Yàlla sunu Boroom te jaamu ko, nangoo ligéey te ñime wéet, néew ay bëgg te bari muñ.Sëriñ bi mas naa am taalibe yu mu wax ni def léen ñenti xaaj, wet gu ne am ñu fa toog, mu jàkkaarlook ña féete penku ni léen, waa penku dama léen di laaj xiif lu ngeen xam ci lu ko man a faj ? Ñu ni cell, mu laajaat léen ko ? Ñu ni ko lekk la ñu xam ci lu koy fajMu wëlbatiku ci wet yépp laaj léen ko ñu wax loo lu, mu wëlbatiku toogaat ca digg ba wax ni man mii tam xiif xamu ma lenn lu ko mana faj lu dul lekkNi ngeen xamee ni xiif dara manu koo faj lu dul lekk, mbugalu bàmmeel tam dara manu koo faj lu dul jaamu Yàlla, man mii nag sunu Boroom ràbbal na ma ci àdduna mbalaanu sutura moo xam ni ku fi nekk muuru ci biir waaye mbalaanum bàmmeel borooma koy ràbbal boppam.Am na ku doon sàkku ci Sëriñ bi mu ñaanal ñaar ag jubóo ci ab sëy, Sëriñ bi ni ko tee ma léena ñaanal ñu jub sooga jubóoYàq goo gis ci àdduna ñaar ñu jubóo te jubu ñu ñoo ko waral.Sëriñ bi nee na bu ñuy jàng sama xasiida yi ku koy xerawlu fa ngay faloo doo ko fekkee waaye ku ciy dugal leneen fa ngay follikoo doo ko fekkee.Sëriñ bi nee na sunu Boroom ab kerkeraan la bu amul fu mu yem, looy gën di yéeg du gën di jëm kaw, looy gën di jëm kaw di gën di baax.Sëriñ bi nee na na ngeen moytu tooñ ndax di na waral ñett, di na xañe jubalu sunu Boroom, inna Laaha laa yahdiil xawma zaalimiin, di na xañe ndim-balu sunu Boroom wamaa lizaalimiina min ansaarin, di na waral tam mbugalu sunu Boroom Innaa minal mujrimiina muntaqimuun.Sëriñ bi nee na walaa takun minal haafiliin inda niyati (Bul bokk ci ñi sàggan booy yéene) ndax inna Laaha aliimun bizaati suduur (Yàlla xam na li ci biir dënn yi), walaa takun minal haafiliin indal xawli (Bul bokk ci ñi sàggan booy wax) ndax qad sami’a Laahu (Yàlla Aji Dégg lépp la), walaa takun minal haafiliin indal amali (Bul bokk ci ñi sàggan booy jëf) ndax innahuu bimaa tah-maluuna basiirun (Yàlla Aji Gis li nuy jëf la).Sëriñ bi nee na li ñuy jàng ci téere yi lépp daje na ci wormaWorma ñett la, worma sa digg ak sa Boroom, worma sa digg ak sa bopp, worma sa digg ak say moroomSa digg ak sa Boroom liy worma ja mooy topp ay ndigalam, bàyyi ay tereem, sant ndogalamSa digg ak sa bopp liy worma ja mooy looy bañ ñu di la ko nettalil bu ko def boo wéetee ak boo wéttalikooSa digg ak say moroom liy worma ji mooy loo bëggul ku la ko def bu ko def kenn te ku la ko def nga jéggal ko.Sëriñ bi daa mas a jàpp ci mbaggu ku ñuy wax Sëriñ Muxtaar Binta Lóo ni ko Muxtaar mbaa su ma léen wonee ginnaaw du ngeen jaamu xërëm, mu ni ko Mbàkke kenn du la xam di jaamu xërëmSëriñ bi ni ko Muxtaar su ma léen wonee ginnaaw ndax xam nga luy jaamu xërëm, mu ni ko Mbàkke boo nu ko manee leeralalSëriñ bi ni ko Muxtaar su ma léen wonee ginnaaw, ku sant sama sant wii wala kuy darajawoo sama daraja, su ngeen ko gisee tàggalikook mbaxana ak dàll raam jox ko seen àddiyaKoo kee bu dee ndigalu Yàlla yi du ko jëfee, tere Yàlla yi du ko bàyyi yéena ngay jaamu xërëm te kuy jaamu xërëm xam nga fu la sunu Boroom di booleek xërëm ba jëmee? Mooy safaanu àjjana kon bu ma léen wonee ginnaaw bu léen jaamu xërëm.Am na bis Sëriñ bi woo mbooloo mi ba ñu ñëw mu ni léen tuubi léen te dem jaamuji Yàlla sunu Boroom ba muy ñetti yoon daa di ubuwaat ba waxtu wa dellusi ca ëllëg sa mu ubbi ni léen kaay léen ma firil léen seen baatu démb yiLi tax ma ni léen tuubi léen mooy bisa ngi ñëw muy yawmal qiyaam da ngay gis nit muy daw di daw di daw ba malaa’ika taxaw fi kanamam ni ko diw looy daw tee ngaa taxaw, mu ni ko damaa gis ci sama kanam lu raglu lu xasaw te lu ma daw bëgg koo sori mu gën maa jegeMalaa’ika ba ni ko kon boo yaboo taxaw ndax loo lu mooy jëf ya nga daan jëf ba nga nekkee àdduna la léen ma-noon a téqale mooy tuub te fii du barabu tuub  yéen a bokk fa ngeen jëm muy safaanu àjjanaTuubi léen bala léena loo loo dalLi tax ma ni léen jaamuji léen Yàlla mooy bis a ngi ñëw boo xam ni di nga gis nit muy daw di daw ba malaa’ika taxaw fi kanamam ni ko diw looy daw tee ngaa taxaw mu ni ko damaa gis kër yu rafet yu taaru yu xeeñ lu neex te lu ma daw ngir bëgg koo jege mu gën maa sori, malaa’ika ba ni ko kon boo yaboo taxaw, kër yee ñooy ya ñuy fayee ña doon jaamu Yàlla ca àdduna, ba nga nekkee àdduna nga ca manoona am, la la ca manoon a may mooy jaamu Yàlla fii nag du barabu jaamu Yàlla boo yaboo nga taxaw ndax fee du say kër kon jaamuji léen Yàlla bala léen a looloo dal.Am na ku mas a jébbalu ci Sëriñ bi, ba mu ko ko nangulee da koo laaj loo bëgg ? koo ka ni ko fajug aajo, Sëriñ bi ni ko fajug aajo nii nga def la fi defsi léegi ba noppi laaj ma fu may ne ? Sëriñ bi ni ko fépp fu ab muriid nekk te nekk ca la mu wara nekk na nga ko fa fekk te faj aajoom te bul ma tàggu.Sëriñ bi nee na ndaw lu ne muccu ak jub la war di sàkku fu mu tollu, muccu dees na ko sàkkoo ci juróom : wormaal lu mata wormaal, wormaal ku mata wormaal, lu ñu ni baax na nga def ko, lu ñu ni bon na nga bàyyi ko te di ñaan Yàlla Mu musal laNjub, bul tooñ mukku, bul fayu ag tooñ, bul xëccoo, lu ñu ni jub na nga nekk ca tey ñaan Yàlla jubal laAm na ku masa toog ci wetu Sëriñ bi am lu muy jàng wax A’uuzu billaa-hi mina chaytaani rajiim, Sëriñ bi ni ko loo lu musalu la ci, mu waxaat ko Sëriñ bi ni ko loo lu musalu la ci, mu waxaat ko Sëriñ bi ni ko musalu la ci, seytaane daa gental dëkkub ndigal sanc dëkkub tereBoo bëggee muccu ci moom da ngay wuuteek moom jóge dëkku tere sanc dëkku ndigal soo ko defee di nga muccu ci moom.Am na Soxna su masa ñëw ci Sëriñ bi ni ko damaa gént gént gu doy waar, Sëriñ bi ni ko Bismillaahi, mu ni ko damaa gént ñu ànd ak yaw di mboo-loo mu bari di dem ba duggu ci ag lëndëm gu tar ba kenn gisatul sa moroom, nistuut ñu génn lëndëm ga ma gis ñu tuuti topp laSëriñ bi ni ko loo lu firi na boppam, damaa jóg di dem am ñu ma topp, àdduna tam topp ma, am ñu ma toppee àdduna, ku léen gis jàpp ni man la ñu topp te fekk àdduna la ñu topp, ñoo ñee nag fa àdduna yem fa la ñuy yem.Am na ku masa nuyu Sëriñ bi mu ni ko noo tuddu mu ni ko Muxammad, mu ni ko kuy sa waajur wu góor ? Mu ni ko Abdullaahi, mu ni ko kuy sa waajur wu jigéen ? Mu ni ko Aaminatu ? Mu ni ko foo dëkk ? Mu ni ko Medina gii ci SaalumSëriñ bi ni bëréet duggu ci biir mel ni ku ànd ak aal di génnee lu bari di ko ko jox ba mag ñi ni ko demal daa mel ni ku soppeeku, bi Sëriñ bi ñëwee naan anamu anamu ? Ñu ni ko dem na, Sëriñ bi ni lii gën a nuroo, lii gën a nuroo daa di yegg suuf.Sëriñ bi nee na ndegam nit ak nit di na ñu yegg foo xam ni lu ci na-qareeti kii naqari ka ca des, lu ci kii bëggati kii bëgg ko, foo fa nag àgg naa fa ak saa Boroom, lépp lu ko naqareeti rek naqari ma.Sëriñ bi bu mosaan a gis pettaaw, da naan na ñu ko yóbbu ba foo xam ni jàpp nañu ni Tuubaa du fa àgg ñu suul ko fa ndax fa yàqug seytaane yem fa la tàmbalee jëm kaw.Sëriñ bi nee na Alxuraan waxi sunu Boroom la, ku ko mokkal te doo def li muy digle doo bàyyi li muy tere, sunu Boroom man na koo dindi ba mu set tàbbal la safaan ba.Sëriñ bi nee na fépp fu ñu fi woote am fo, sunu Boroom di na fa wàccee juróom ñaar fukki musiiba yoo xam ni da koy séddale ñetti cërÑéen fukk ya mooy wàllu ña woote po ma te du ñu ko séq ak kennÑaar fukk ya ña wuyusi seen wàll la te du ñu ko bokk ak kennÑa amoon yéeney wuyusi te ñëwu ñu fukk ya seen wàll la te fu ñu mana nekk di na léen fa fekk te du ñu ko bokk ak kenn.Sëriñ bi nee na fukk a ngi nii yu mata gaaweFukka ngi nii yu mat a barilFukk a ngi nii yu mat a yéexeeFukk yi mat a gaawe ñooy : waxtu julli, xa-mal gone Alxuraan, teral ab jullit, nangu dëgg, tuub bàkkaar, fay bor boo ame, delloo ab nuyoo, dencal jigéen ju ci tollu, denc ku faatu, noppi ci ab xulóoFukk yi mat a baril ñooy : tuub bàkkaar, sant Yàlla subxaanahuu wa ta’alaa, noppi ci wax ju amul tuyaaba, haddiya boo ko amee, wax ju yiw, teraanga ci gan, sàkkug sell ci ndox, weexalug mbind, jëfu yiw, tuddu YàllaFukk yi mat a yéexee ñooy : fajaru di fayu bor, fase sa soxna, tëye soxna jàmbur, neenal kuy laaj te am ko, boole ab jullit, boole sa mbokk, wetti ñam te mana gis ku ko lekk, dóor soxna jàmbur, duggu ci wax joo bokkul, fab yëfi jàmbur te amoo ca ndigal.Sëriñ bi mas naa firilu innahuu laqur’aanun kariimun fii kitaabin mak-nuunin, ba koo ka yeggee ci laa yamasuhuu, Sëriñ bi ni ko mustit ko mbóotum Alxuraan ilaal mutaharuun ndare wëy laab yi ci bàkkaar.Am na koo xam ni Sëriñ bi da koo laaj ay téereem mu indi ko Sëriñ bi tëye léen ba bis ba dellusi, Sëriñ bi woo waat ko mu ñëw, mu ni ko xanaa jaaxal naa la ? Koo ka ni ko ku ànd ak du jaaxle waxu ma la ngay jaaxal kenn, Sêriñ bi ni ko ab fóore ku tëye ay téereem mu war a jaaxle waaye bëgg laa dimbalee tax ndax fóore da fay def loo ko wax rek da fay daa di àkki téere ya bu ko ca gisul nag nooy mana fexee ba mu gëm ko amul te man ma demee ak yéen ni loo lee di naaw ci kaw ngeen di xool tànk bi ci suuf.Am na bis ku bokkul ci yoon wi xëysi ci Sëriñ bi suba teel, bi mu ñëwee fekk Sëriñ bi di joxe kafe mu ni Assalaamu alaykum dem ba nee mu capp faBi Sëriñ bi noppee mu ñëw ni ko sa mbooloo mii sama doom mi ngi ci te sama ndigal bàyyi wu ko fi, Sëriñ bi wax ni Laailaah ilallaahu ana nu mu tuddu ? mu ni ko Baabakar Saar, Sëriñ bi yónnee woo-lu ko mu ñëw yegg suuf, Sëriñ bi ni ko ndax xam nga kii ? Mu ni ko waaw sama baay laSëriñ bi ni ko damaa bëgg nga ànd ak moom, boo yeggee lu mu la sant nga nekk ca lu mu la tere nga bàyyi ko, koo ka ni ko bu ma naree dem jaral na ma dee dem sawaraSëriñ bi ni ko ëpp naa def loo lu kenn du ko wax man ku ànd ak man du dem sawaraGóor ga ni ko Sëriñ bi yaa ko wax ? Mu ni ko waaw, góor ga ni ko daan naa ko dégg ci taalibe yi waaye ñoom li ñuy yokk daa bari loolSëriñ bi ni ko léeg-léeg it ñu wàññiGóor ga ni ko ginnaaw yaa ko waxal sa bopp jox naa la saa bopp bis niki tay ak njaboot ga ca kër ga, moom mii na toog nekkal ma fi.Sëriñ bi nee na ab sëriñ bu dee digle te la muy digle jëlee wu ko ci Yàlla subxaanahuu wa ta’alaa door koo sant ka mu koy sant koo ku réer na te ku ko topp mu réeral la ndax li ci téere yi ñéppa ko jàng te téere yi ay xulóo kesee ci nekk.Sëriñ bi mas naa wax Sëriñ Masàmba nañu may xamee ci yéen te bu ñu may xamee ci manSëriñ bi nee na képp ku ñu jox aw ñam ci yéen donte ndey ji la jur la na nga jàng li’ilaafi quraychin door koo jëfandikoo.Sëriñ bi mas naa dégg lu mel ni sikkal gi ñuy faral di def ci diggante muriid ak tiijaan mu ni léen da ngeena bëgga mel ni yahuud yi ak nasaraan yi, loo lu ngeen di def ñoom ñoo koy def.Am na ku masa jébbalu ci Sëriñ bi mu ni ko barab bi ku fi nekk li ñu lay digal nga di ko def, li ñu lay tere nga di ko bàyyi boo fi jógee da ñuy barkeelu ci yaw.Am na naar bu mas a laaj Sëriñ bi ni ko damaa gisul ci Alquraan fenn fu sunu Boroom waxee wax ju leer ni firawna da fay tàbbi sawara ? Sëriñ bi ni ko xoolal innahuu la’aalin fil ardi wa innahuu la minal musrifiin ak wa annal musrifiina humu asxaabu naari.Sëriñ bi nee na lépp lu ngeen nekk ci ndigal yi da ngeen koy taqoo ndax ñooy yoonu àjjanaLépp lu ngeen bàyyi ci tere yi da ngeen koy taqoo ndax ñooy yoonu safaan ba.Am na ku  Sëriñ bi masa yónni mu dajeek ñaari gaynde jaar ci seen diggante jàllBa mu ñëwee Sëriñ bi ni ko mbaa tiitoo ? Mu ni ko déedéet, Sëriñ bi ni ko tigi.Sëriñ bi nee na am naa ak sama Boroom ñetti jotaay yoo xam ni bu ci nekk la ma ko ca laaj la mu ma ca tontu lenn laDama ni ko mbooloo mi nga tàggat seeni xol boole ma ak ñoom nga xam ni bu ma nekkoon ci ginnaaw sawara woo léen fa da ñuy xala lakk ba jeex waaye di na ñu ma fa fekkBu ma nekkoon ci ginnaaw ndox woo léen fa tam dañuy xala lab waaye di na ñu ma fa fekk ma bëggoon lu léen musalSunu Boroom ni Sëriñ bi xanaa du mbooloo mi la topp? Mu ni ko axakay, Mu ni ko fu ñu tollu di waxtaane sa mbir.Sëriñ bi nee na mbir yi ñetti xaaj la ñuXam-xam bu am njariñ, jëf ju yiw ak teggin yu ñu gërëmXam-xam bu am njariñ mi ngi juddoo ci xam sa ayibi boppJëf ju yiw mi ngi juddoo ci wommatu jëm ci Yàlla sunu Boroom ak di ci wommateTeggin yu ñu gërëm ñi ngi juddoo ci yarub sëriñu tarbiya moom nag moo lay àggale ci Yàlla sunu Boroom di la ko jegeel.Sëriñ bi nee na ku xam Boroomam du toppu ku dul BoroomamKu sàg-gan tam du toppu lu dul bakkanamÑi xam Yàlla da ñuy dimbalante ci toppu Yàlla ak ragal YàllaÑi sàggan da ñuy xëccoo ci moy Yàlla ak noonoo.Sëriñ bi nee na sunu Boroom bi mu bëggee digal malaa’ika yi ñu su-jjóodal Aadama da koo xamal ñenn ci ñoom, xamal léen tam ni di na am ku dul sujjóod te su boo baa di na doon ab yéefér, ibliis bokkoon ci ñoo ñeeBa ñu léen digalee ibliis dellu ginnaaw di xool koo ka kan laBa ñépp sujjóodee ba mu des moom doŋŋ mu wóor ko ni moom mooy ki ñu rëbb ca la tàmbali di dëgëral boppam ci bañ gi di léen won ni moo tay ag lànkam te moo gën AadamaBi Sëriñ bi waxee lii ba noppi da ci teg ni lii nag manees nañu ci jàngee ñaar : bu njëkk bi mooy ñàkk a gaawee ndigal di na xañe ngërëm di waral merum sunu Boroom, ñaareel bi mooy gëstu awray jàmbur man naa waral ag alku.Sëriñ bi nee na boo bëggee xam Yàlla sunu Boroom ci ndigalam yi da ngay bàyyi tereem yi.Sëriñ bi mas naa génn am kilifa gu mag gu ñëw di ko siyaar, Sëriñ bi  tàmbalee waxtaan ak moom mu sëgg di tombantu ci suufSëriñ bi di ko xool ba mu tomb juróomi tomb mu ni ko loo lu ngay def loo ci jublu ? Mu ni ko dama doon foSëriñ bi ni ko tegal sa baaraam ci tomb bu njëkk bi te wax Subxaanal-laahi mu def ko, mu ni ko tegal ci bu ñaareel bi te wax Alxamdulillaahi mu def ko, mu ni ko tegal ci bu ñetteel te wax Laailaaha ilalaahu mu def ko, mu ni ko tegal ci bu ñenteel bi te wax Allaahu akbar mu def ko, mu ni ko tegal ci bu juróomeel bi te wax Laa xawla wa laa quwata ilaa billaahi mu def koSëriñ bi ni ko tomb bu ne am nga ci tuyaaba ju fees asamaan ak suuf nga naroon koo yàq ci loo xam ni amul benn njariñ.Sëriñ bi mas naa wax ci benn jotaay ku bëgg Yàlla sunu Boroom na toog, ku bëgg ku dul Yàlla na jógSëriñ bi nee na dundu gu teey mi ngi ci topp ndigalDundu gu bon mi ngi ci ñàkka topp ndigalDundu gu digg dóomu mi ngi ci boole ñaar yiiKu topp ndigal yi baña def benn tere, ibliis dëddu ko ci sababu Inna ibaadii laysa laka alayhim sultaanunKu jublu tere yi ibliis moo lay jëmee fu ko neex ci sababu Innamaa sultaanuhuu ala laziina yatawalawnahuu wa laziina hum bihii mu-chrikuunKuy boole ñaar yii nag ibliis di jankonteek yaw di bokkaaleek yaw ci sababu li sunu Boroom wax ni wa charikhum fil amwaali wal awlaadi wahid-hum wa maa yahiduhumu ilaa huruuran.Sëriñ bi nee na aw yiw bala laa jariñ nga def ko, aw ay bala laa dur nga def ko.Sëriñ bi nee na bu la bakkan woo wee jëmee la ci lu bon na nga wuyu sunu Boroom ci aw yiwBu la bànneex woo wee jëmee la ci ag réer na nga wuyu sunu Boroom ci ag njubBu la àdduna woo wee jëmee la ci ag wor na nga wuyu sunu Boroom ci ag toppBu la seytaane woo wee ci ag moy na nga wuyu sunu Boroom ci ag jaamu.Sëriñ bi nee na àdduna ñaari xaaj la ay yiw ak ay yàqu-yàquJëlal yu yiw yi ànd ak ñu yiw ñi tey yiwal te bàyyi yàqu-yàqu yi ñu ànd ak ñi yàqu tey yàq.Waxtaan wii Sëriñ bi daan nako wax lu bari ci jamono ci mujju ci Njaa-réem bi muy waaja dikk Tuubaa moo tax mag ñi daan ko tuddee Uluumu Akaa-biril Awliyaa..Sëriñ bi nee na Seex Axmad Tiijaan Seriif, Seex Abdu Xaadr Jey-laani, Seex Umar Fuutiyu Taal, Seex Siidi Muxtaar Kuntiyu li ñu làq ci Yàlla waxu ma ni kenn làq na lu ni tollu waaye kenn làqu ca lu ko ëppÑenti tomb yii nag la ñu sëqalee woon seen boppÑenti tomb yi : bii daa nekk ci seen penku, bii nekk ci seen sowwu, bii nekk ci seen ndeyjoor, bii ci seen càmmooñSeen jëmm ñu taxawal ko ci digg biNit ku ne li ko Yàlla digal mooy tomb bi ci penku bi, li mu ko tere mooy bi ci sowwu bi, li mu bëgg di ko wut te xamu ñu nu ñuy def ba am ko mooy tomb bi ci ndeyjoor, li mu ragal di ko daw te xamul nu muy def ba muccu ci mooy tomb bi ci seen càmmooñ, ñoom nag bi ñu dikkee jamono da ñoo dem ca tomb ba ca penku te mooy bi boole ndigali Yàlla yi, ca la ñu sax ba làq la ñu làq ci Yàlla Subxaanahuu wa ta’aalaa, tomb bi ci sowwu bi te mooy bi làq terey Yàlla yépp waxu ma la jëf waaye gestu wu ñu ko ba mu yàgg, tomb boo bee ci seen sowwu ñëw fi ñoom ni léen nun kat noo ngi dem yàgg nanu fi ak yéen lool ngeen të noo jëf, noo ngi seeti ñeneen ñu ñu jëfee, tomb ba ca seen càmmooñ di ay ñaawtéef daa di ñëw fi ñoom ni léen noo ngi toppi tomb bee nekkoon ci seen sowwuÑoom tomb yi ñooy wax ak ñoom waaye wuyu wu ñu léen sax, ña nga ca la Yàlla digle rek sax ca, sax ca, sax ca, jógu ñu di wut ay xemmemtéef déedéet, Yàlla kay moo woo xemmemtéef yépp ak njariñ yépp ni léen dem léen teralal ma sama jaam yee ndax ba ma léen bindee ba léegi masu ñoo jóg ci samay ndigal te bàyyi samay tere kon dem léen teralal ma léenMoo waral lu waay amati te fonk ko te bëgg ko, dëm yët léen ko, loo lu mooy sababu li ñu amWa man araada dafha maa yaxaafu fajtanib manaahiya Laahi, wa man araada jalba maa yuxibu famtasil awaamira LaahiKu namma jañ la mu ragal na bàyyi tere Yàlla yi, ku namma ñoddi la mu bëgg na nga jëfee ndigali Yàlla yi.Sëriñ bi nee na ku soxlawoo njariñ yi ñu dox sa digg ak Aji jariñ jiKu soxlawoo Aji jariñ ji mu xëccal la njariñ yi.Sëriñ bi nee na muriid du moom dara, dara du ko moom.Sëriñ bi nee na Maqaama mi gëna kawe fa Yàlla jamono jii mooy dëkkal ag wéetal Yàlla ci xolÑu bari ci nit ñi di nañu génn àdduna te du ñu yóbbaale ag ngëmÑu bari di nañu gunge saay-saay sa sawara ëllëg wal’iyaazu billah.Sëriñ bi nee na ki moom lépp nanguwul bokkaale.Sëriñ bi nee na Yàlla mi moom lépp boo ko joxee ab cër ci lépp du nan-gu ndax moo moom xol bi ak làmmiñ wi ak cër yi moom pas-pas yi ak wax yi ak jëf yiLaailaaha ilalah waxdahuu laa chariika lahuu, laa yaxfiru an yuchrika bihiiBoo ko manul nga taqook tuub ak yéene.Sëriñ bi nee na ku bëgg Yàlla yëram ko ci àdduna ak allaaxira da ngay farlu ci lu war ak lu ñu sopp ak lu dagan lu am njariñBu la lu xaraam jubloo nga dàq ko wëlbatiku ci lu warBu la lu ñu sib jubloo nga dàq ko ci lu ñu soppBu la lu amul njariñ jubloo nga dàq ko ci lu dagan lu am njariñ ba àgg ci sa keem kàttan su ko defee Yàlla di na la yëram ca la des ci moom ci jëf.Sëriñ bi nee na fu waay nekk te nekkal ma fa na fa nekkee ñent yii : julli juróom, jàng Alxuraan, jàng Xasiida ak ligéey mu baax miiJulli juróom santaane Buur la te santaane Buur mat naa defJàng Alquraan dafay tax sunu Boroom boole la ci njoñamJàng Xasiida dafay tax ku la gis xam ni ci sama njoñ nga bokkLigéey mu baax mii dafay tax nga man ñett yii.Sëriñ bi nee na ku yéene aw yiw mi ngi mel ni ku am aw jiwu ji koWax aw yiw mi ngi mel ni bay koJëf aw yiw mi ngi mel ni góob ko ak dajale ko.Sëriñ bi nee na gis-gisu xol am na ñetti yëf : xalaat ci lu amul njariñ, xalaat ci lu ñu sib, xalaat ci lu xaraamXalaat ci lu amul njariñ  da fay waral mu fattuXalaat ci lu ñu sib da fay waral mu wànnenXalaat ci lu xaraam dafay waral mu gumba.Sëriñ bi nee na ñaar ñu bokk di wut Yàlla te manu ñoo jubóo am na ci ñoom ñaar ku ca desee dëggu ca la muy wut.Sëriñ bi nee na nit ayib yi dañoo nekk ci wetam, Maqaama Yàlla yi nekk ci ginnaaw ayib yiSaa yu jubloo benn maqaama ci ñoom ñu ni ko dindil ayib bale nekk ci kanamam mu ñëwal boppamSaa yu deñee maqaama boo bu daa di koy dikkalMbooleem melo ñiy dox ci Yàlla noo nee la mel.Sëriñ bi nee na nit bu tuubee ndab la mu doon def bàkkaar ya, sunu Boroom da koy dëpp raxas ko ba mu set wecc te du ko delloo xottu ndab la, da koy duy ak lu baax ba mu tollu fa mu tolloon mu jox ko ni ko def ci.Sëriñ bi nee na barke néeg la boo xam ni da ñu ci dajale yiwu àdduna ak allaaxira ak seeni njariñ def teggin muy ab buntam, waatuul buyuuta min abwaabihaa.Sëriñ bi nee na ku nekk ci sëriñ bu xam Yàlla na nekk ca moom te baña doyloo nekk fa moomNekk ca moom mooy nekk ci ndigalam ndax ku duggu ci gaal joxe payoor insaa Allaa ta’alaa di na àgg ca barab ba mu jëmKu nekk fi gaal nag te duggu ca nu muy àggee.Sëriñ bi nee na dëgg daa diis ba mel ni dënnu, bu ñu ko waxee ku ko dégg da fay njort ni ci kawam la dal ngir ag taram waaye teggin moo koy woyo-fal di ko wëlbati.Sëriñ bi nee na li war ku xam Yàlla sunu Boroom ci ñi ko topp mooy mu dugal léen ci la ñu léen tànnal ñu duggu ca te duggu ñu ca woon te xamu ñu ko woon, génnee léen ci la ñu duggon te duggu ga gënul ci ñoomLi war muriid bi nag mooy sant Yàlla ci génnee ga ñu ko génnee ci la mu duggoon te gënul ci moom ak dugal ga ñu ko dugal ca la mu génnoon té génn ga di ko lorSëriñ bi nee na yawma yafirul mar’u min axiihi wa ummihii wa abii-hi wa saaxibatihii wa baniihi..Nit ñi ñetti xaaj la ñuy doon : koo xam ni daa dawoon Boroomam jëm ci ag njabootam, koo ku bu ëllëgee dafay daw ag nja-bootam, ag njabootam di ko wut a gis ngir jël seeni xàq ci moomKoo xam ni daa dawoon ag njabootam jëm ci Yàlla bu ëllëgee ag njabootam da ñuy daw di ko wuta gis ngir mu xettali léen mel ni Uweysul xarniyu radiya Laahu anhuKoo xam ni daa dawoon jëm ci Yàlla ànd akug njabootam ci àdduna bu ëllëgee mooy doon Góoru góor ñi te moom doŋŋ mooy wax samaw xeet.Sëriñ bi nee na waxi arab aw yoon la, Alxuraan mooy dëkk baKu àgg ci ab dëkk nag aajowoowul aw yoonKu bëgga dox manula ñàkk nga gis aw yoon bu dul loo lu di na réer, réer gu koy yóbbee lu koy jooyloo.Sëriñ bi nee na nit ñi ñetti xaaj la ñuKu jublu Yàlla jubale ci ay njoñam, ku mel noo na di na muccu di na musleCi ku mel noo na la sunu Boroom wax ni Yaa ayuhaa laziina aamanuu xuu anfusakum wa ahliikum naaran ag mujjam mooy adxuluul janata antum wa azwaajukum tuxbaruunAk ku daw jëm ci Yàlla bàyyi ag njoñam dem ci doj yi ak xur yi ngir li sunu Boroom wax ni Yaa ayuhaa laziina aamanuu laa tulhiikum amwaalukum wa laa awlaadukum an zikri Laahi ag mujjam mooy adxuluul janata laa xawfun alaykum wa laa antum taxzanuunAk ku jubluwul Yàlla jubale wu ca ay njoñam, koo koo tax sunu Boroom naan Yawma yafirul mar’u min axiihi wa umihii wa abiihi wa saaxibatihii wa baniihi bu ëllëgee tam moom la ñu naan xuzuuhu fahuluuhu.Sëriñ bi nee na loo lu ñuy wax mbàkke-mbàkke jotewu ma ak ñoom dara, damaa mel ni ku jóge ci Yàlla rek.Sëriñ Iisaa Jenn mas naa indi ay weer (lunette) jox ko Sëriñ bi ni ko di na baax ci mbind miBa ko Sëriñ bi takkee am ku fa nekkoon ni ko boo ko xawoon a toppalsi ci bakkan biSëriñ bi daa di koy sànni ni ko topp bakkan.Am na ku tuddoon Xaadii bokkul ak Xaadii Majaxate Kala dafa daan def saa su aksee ci Sëriñ bi mu ubbil ko lool naan ko Faxdi maa anta xaadin (loo àtte tay) ? Su ko defee muy wax ba benn bis Sëriñ bi wax ko ko mu ni ko sa ñaari maamuum yii ku léen jiite woon ku dul yaw kenn ci ñoom ñaar sàbbaal ko : Sëriñ Mbàkke Buso ak Seex Ibra Faal.Sëriñ bi nee na lu waay am Yàllaa ko ko mayLu waay ñàkk moo ko ko ñaanul.Am na ku masa sol col gu xat lu mel ni mbubbu yoo yu di am ag kaala ci baat bi, loxo yi di xaw a mel ni lu dang ñëw ci Sëriñ biMu ni ko yaw moom sa col gi xat na lool di ba mel ni colug tubaab ? Mu ni ko Lislaam da koo nanguwul? Sëriñ bi def cellWax nañu ni koo ka ca bis ba la faatu.Am na guy gu nekk Daarul Manaan gu ñu daan wax guy tàggatoo, Sëriñ bi bu masaana jóge Mbàkke Mbawol jëm Tuubaa bu ñu koy gunge fa lañu daan tàggatoo ak moomBu masaan a am ñu jóge Mbàkke fekk ko Tuubaa tam bu léen di gunge fa la daan tàggook ñoomMas naa am bis ñu mu doon gunge ci waa Mbàkke ba àgg foo fu ni léen dangeen daan woo sunu Boroom wuyu na léenSunu Boroom nag ku mu wuyu lépp a lay wuyu Kajoor ak Bawol ak Siin ak Saalum ñépp di na ñu ñëw ma léen di dénk bu ñu ñëwee melo wa ngeen nekkoon  ba sunu Boroom wuyu léen ngeen bañ caa jóg ndax ñoo ñu bu ñu ñëwee ku ne da fay indi aw melo.Sëriñ bi nee na jamonoo ngi ñëw joo xam ni bu ñu ca àggee na ngeen def lislaam muy seen kër fab Alxuraan ñagee ko ko te ku nekk ca ginnaaw ñag ba di léen woo bu léen ko wuyu seytaane la.Sëriñ bi nee na ay wax bu jógee ci xol dafay duggu ci nopp àgg ci xol jëmbat fa aw yiwBu jógee ci làmmiñ rek nag du weesu nopp.Sëriñ bi nee na toog ak ku dundu da fay dundal, toog ak ku dee da fay ray, toog ak ku tawat da fay tawatalKu dundu mooy kuy wëlbatiku ci diggante lu war ak lu ñu sopp te di léen yéwénal ci lu daganKu dee mooy ki nga xam ni da fay wëlbatiku ci lu xaraam ak lu ñu sib te di yàq lu dagan ci ñoomKu tawat mooy kuy wëlbatiku ci yu dagan yi ci lu dul mu ciy yéene.Am na ku masa dikk ni ko man de Bàlla Aysa damaa bëgga jébbalu, wax ko ñetti yoon, Sëriñ bi ni ko toppsil, mu toppsiSëriñ bi ni jegesi léen yéen ñii dégg lii waay jii wax, ñu dikk mu ne waxaatal li nga wax, mu ni ko damaa bëgg a jébbalu, Sëriñ bi ni ko wax nga lu baax boo ko defee waaye damaa bëgg nga yëg ne ni nga ko waxee dégg nanu ko, dégg nga ko bu baax, mu ni ko waaw Mbàkke, Sëriñ bi ni ko boo ko jëfee jàpp nanu ko.Sëriñ bi nee na ndaxam ña nekk barsàq bu ñu dellusiwaatoon seen kër yi lu mu jege-jege jàkka ji du ñu fa àgg, ci jàkka ji la ñuy yem di jaamu Yàlla ndax seen kumpa daa deñ.Sëriñ bi mas naa wax Sëriñ Moor Xari Silla saa su ngeen demee ba gi-satu léen ku léen naan Yàlla nee na, na ngeen dellu seen këri baay te nekk ca la ngeen nekkoon.Sëriñ bi nee na jëf bu sellee dafay nekk fi ag gaal du yàqu mukku, bu sellul nag da fay doon pënd bu ñu wesaare.Sëriñ bi mas naa wax ni dugub moo mu ana lu ñuy wax ni mooy mbo-kkam? Ñu ni dënn kanaf-kanafal mu ni cox rekkay mbokkam waaye ñàkk gaa déggoo tax ñu tàggale léen dem wuti fee pepp wuti fee ndawal boole léen te bokku ñu Aadaama ak AwaAg mbokk Yàllaa koy def waaye ag déggoo mooy dëgg ndax ci lees mana àndee.Sëriñ bi nee na bu léen ma sosalati.Sëriñ bi daan na wax ni kaay léen ma wax léen ko ci wolof, wolof ci la te ci wolof la ñu koy xamee.Sëriñ bi nee na li ñuy wax kàttanu sunu Boroom akug nammeelam sëriñ si da ñu koy jàng man dama koo mosGàmmu gii nga xam ne moom laa mujj a gàmmu Tuubaa nga xam ni nit ñi xëccoo nañu samab der ba xotti ko xàmmee wu ma kook gàmmu gi ma njëkk a gàmmoo ca géej ga nga xam ni ginaar gi ma doon bëgg a joxe dem naa ba bët set gisu ma ku ma ko lekkalLee wéttali wu ma woon lii wéetalu ma ndax sunu Boroom rek laay wéttalikoo te fii laa ko bàyyi woon fa laa ko fekk.Mas naa am kilifag naar gu laaj Sëriñ bi daa am lu ñu jaaxal ci yaw? Sëriñ bi ni ko loo lu lu mu ? Mu ni ko taalibe yi ni ñu la bëggee ak ni ñu bëg-gantee ndax Yonent bi SAWS ñi àndoon ak moom bëgg nañu ko waaye am na ñoo xam ni ? Sëriñ bi ni ko sunu Boroom ñetti yëf damaa war ci Moom ma def léen ba mu mat sëkk, mbindéef yi ñetti yëf war ma ci ñoom ma def léen ba mu mat sëkk te Yàlla ku mu gërëm amul lu mu lay fayee lu dul jaam ñiNaar ba ni ko ñett yi la war ci Yàlla yu mu ? Sëriñ bi ni ko lu mu digle def naa ko, lu mu tere defu ma ko te lu mu dogal mu neex maMu ni ko ñett yi la war ci jaam ñi yu mu ? Sëriñ bi ni ko masu maa tooñ ku Yàlla bind te tooñ gu ma ab jaam tooñ lu mu rëy-rëy ba mu noppee laa ko ko jéggal te lu ma am bokku kook ñoomTaalibe yi nag dama léen a boole lu ñu bokk te séddoo gu ñu ko moo tax manu ñoo tàggoo.Am na ku ñuy wax Abdu Laahi Nduur mas naa gis Sëriñ bi bi mu nekkee ci géej gi mu laaj ko fu mu dëkk ca réew ma ? Mu ni ko Ndar, Sëriñ bi ni ko boo delloo nga laajte Ibra Faal ni ko sab sëriñ nuyu na la(Nee nañu loo lu ginnaaw juróomi at yi ci la ñu xamee ni Sëriñ bi faatuwul).Sëriñ bi mas naa wax benn soxna li nga sol gàtt na di ? mu ni ko lii de laa amSëriñ bi summi turki daraa bi mu soloon dagg ko ci digg bi sànni ko ko.Sëriñ bi nee na jamonoo ngi ñëw joo xam ni ku yàqawul la ñuy wax waaye fu yàqu àggul du amSëriñ Muusaa Ka nee na woy yi mu njëkk a woy Sëriñ bi ca Jolof ba mu ko indee Sëriñ bi da ni ko daa am loo defoon ? Mu ni ko waaw Bàlla Aysa, mu ni ko nettali ko, mu nettali koSëriñ bi ni ko jub na lool de Muusaa waaye damaa bëgg boo ma deetee woy nga woy ma ci wolof ndax man wolof laa te wolof laa nàmpYonent bi SAWS bu ma ko dee woy ci arab bëgg ay mbokkam bu ñu ko déggee xam ko laa ci jublu, man woy ma ci lii ma nàmp saay mbokk doon ko ma doon ko.Sëriñ Muxammadul Mustafaa mas naa ñëw ci Sëriñ bi ni ko tay damaa xëysi ngir mbirSëriñ bi ni ko mbir moo mee nu mu demee ? Mu ni ko damaa fas yéene jébbal la sama bopp saayir ak baatinSëriñ bi ni ko jërëjëf ndaxam Mustafaa seedeel ci Yàlla ni loo lee bëggoon naa la koo sant ba nga ko defagul waaye bu ma la ko santoon li muy baax-baax def gii nga ko def te santu ma la ko moo koy gënMustafaa bul sikk ni lii nga def boo ko defutoon doo doon dara.Am na koo xam ni daa xoromu woon lool daa masa ñëw ci Sëriñ bi ni ko damaa seexul te damaa bëgga seex ? Sëriñ bi teg kaala gi ci gémmiñam muuñ tuuti ni ko loo ma defal lu jar seex ? Mu ni ko kenn defalu la ko, seex moom yaa koy def ci sa coobare te damaa bëgga seexSëriñ bi ni ko xam nga sax luy seex? Mu ni ko déedéet Mbàkke damay wax rekSëriñ bi ni ko boo xasee seexlu lu bon kenn gënatulaa seex la ca des boole nit ak nit laLoo lu man naa ci lol julli ñaari ràkkaa ma ko gën a jafe, kilifa gu ñuy wax Abdul Xaadir Jeylaani ak junaydi la Yàlla mayoon ñu mana boole kenn ak kenn boo baak léegi ci man mii la ko def defaatu ko ci keneen te li ma ci man manu ñu ko waaye dikkal ma wax la seex goo gee ngay wax li nga jublu ba di ko wax li mu làmboolMbooloo mii may yabal fi yéen damaa bëgg ngeen xam ni lu ñu fa sax-sax di ngeen tàggoo, lu ñu ligéey-ligéey tam seen boppu la ñuy ligéeyal, kenn ku ne bu xëyee lu mu ligéey ñu def ko ci keesam, lu ngeen yàgg-yàgg ak ñoom it jaru ñoo def wéttal di na ñu léen rob ba ñu jeex tàkk ñu rob la te du ngeen bokk bàmmeelNit koo xam ni bu nekkee fi yaw boppam lay ligéeyal, lu ngeen yàgg-yàgg it di ngeen tàggoo, ànd gii ku xam la muy jariñ ba di ko bëgg yéena ko xam waaye man xamu ma ko.Bi Sëriñ biy jàngale Alfiyata Ibn Maalik ba aksi ci fihlun xiyaasu mas-daril mu’adaa min zii salaasatin karadda raddaa, daa mel ni aal da koo duggu mu wax ko ca kaw sànni téere ba ni ñi yaakaarul lu dul am njàng dem léen seeti keneen ku léen jàngal man jàngaleetuma bàyyi wu ma sax jàngale waaye damaa bàyyi jàngaliinu aada wi te mooy dikk ci ab sëriñ àllarba ak dibéer lu mu la digal bu la neexee def bu la neexee ba, loo lu laa manatul a àndateek kenn, léegi ku bëgg a àndateek man dafay boole ñaari loxoom fas ci xolam ni ma aslamtu nafsii alaa yadayka loo ma digal ma def ko, loo ma tere ma bàyyi ko.Sëriñ bi mas naa wax xam ngeen farlu, fayda ak fulla? Ñu ni ko déedéetMu ni farlu mooy looy def sàkkal ko waxtu, su waxtu wa jotee dara bañ la koo teree defFayda mooy loo xas tàmbali ngir Yàlla néew doole bu mu tax nga dellu ca ginnaaw wettalikoo ca Yàlla te yaakaar ca ndimbalamFulla mooy fu lu baax yem nga yem fa.Sëriñ bi nee na dénk naa léen ñaar te bu léen ko ñetteel : ligéey ak jaamu YàllaÀdduna lu ngeen fi gis lu mu nuru nuru dara sutura rek la, dëgg dëggi teraanga allaaxira la amKu bëgg sutura àdduna da ngay nangoo ligéeyKu bëgg teraanga allaaxira da ngay nangoo jaamu Yàlla.Sëriñ bi mas naa woote wax ni ab jaam ñett ñoo ko war diggam ak Boroomam : gëm Yàlla, ragal Yàlla ak topp YàllaKu gëm Yàlla da ngay nangu ay ndogalamKu ragal Yàlla da ngay bàyyi ay tereemKuy topp Yàlla da ngay jëf ay ndigalam te na ngeen xam ni Yàlla li muy bëgg bëgg ku def lu baax ku bàyyi lu bon moo ko ko gënal ndax def lu baax ak bàyyi lu bon dañoo nuroo te bokku ñuFi mu ne manees nay def lu baax waxtu wu ne nga di ko def te du la taxa bàyyi lu bon waaye waxtu woo bàyyee lu bon yaa ngi ci lu baax.Sëriñ Fàllu Mbàkke nee na Sëriñ bi mas na léen a woo  ba ñu aksi mu ni léen baax rek laa bëgg ngeen def ko ndax leneen lu ngeen fi saytu lu dul baax ab kàccoora léen koy ëppale te ab kàccoor lu mu barile-barile du am lu baax.Sëriñ bi nee na jaamu Yàlla ak ligéeyal Yàlla da ñoo dend te bokku ñuJaamu Yàlla ay cëra koy defLigéeyal Yàlla nag ci mbindéef yi la ñu koy defee.Sëriñ bi nee na xëccóo ci àdduna bokk na ci liy yàq jëfi ëllëg te ku yàq jëfi ëllëgam ci àdduna bu ëllëgee du jariñu mukku.Sëriñ bi nee na bañante ak iñaanante ak ñàkka dimbalante bokk na ci liy waral kiiraay diggante jaam bi ak Boroomam.Am na ku Sëriñ bi masa woo lu mu diib lool ba am ñetti fan door a ñëw Sëriñ bi ni ko ndaw la moo yéex am lan ? Mu ni ko dama doon àggale samay wirdSëriñ bi ni ko da nga may jàpp wala nga jàpp la nga nekkoon.Sëriñ bi mas naa laaj faazat xilaamiil yawma bil xayrayni in chaa’a man yakfiiniya dayrayni nu ngeen koy firee ? ñu ni ko faazat texe na xilaamii samay xalima bëgga wéy mu ni faa gi mooy Furqaan, Alif gi mooy Injiil, Zaay gi mooy Zabuur, Taa gi mooy Tawreet, mbóotu téere yoo yu laa dajale ci samay mbind.Sëriñ bi nee na bu ngeen gisee ma léen di digal lu baax bëgg ngeen sax ci xam ngeen lu ko waral ? Ñu ni ko déedéet, mu ni boo nekkee ci lu baax te sax ci lu la ab safaan jege-jege jarul moytu jarul tiit taxoo koo jóg.Seex Ibra Faal bi muy nekk Mbàkke Bawol ak Sëriñ bi dafa daan wër guddi kër Mbàkke-Mbàkke yépp fu ndaa nekk mu duy ko, lu daanu mu yëkëti koSëriñ bi woo ko ba mu ñëw mu ni ko lii loo ci jublu bëgg lu baax ? Mu ni ko waawSëriñ bi ni ko du noonu, Yàlla jenn jëmm la, da nga koy wut fenn ba am ko am ko fépp.Sëriñ bi nee na Mbay Jaxate moo mu dee léen ko déglu samaw làm-miñ lay waxeek yéen.Am na naar bu masa ñëw ci Sëriñ bi di ko jàmbat sëriñub naaram ni ko da koo tëkku ni ko di naa dox sa digg ak sama maam Rasuulu Laahi SAWS ëllëgSëriñ bi mel ni daa fëgg fa mu toog wax sëriñ ba ni ko tin ma ci fekk boo ba seen diggante soree loolMu ni ko wax naa ko ba noppiSëriñ bi wax waay ja laggal ba ëllëg ba may maamam Rasuulu Laahi SAWS.Am na naar bu mas a julli ànd ak Sëriñ bi di xalaat kii may toppu ndax mat na ma ilimaan ? Bi Sëriñ bi sëlmalee ni ko sa maam Rasuulu Laahi nee na ma ku toppu ci man mel na ni ku toppu ci moom.Sëriñ bi mas naa wax ab naar ndax yaa ko jël ? Boo ba daa am ku ko tuumaal alalMu ni ko déedéetSëriñ bi ni ko dama lay laaj ngir jëmmi Yàlla ñetti yoonMu ni ko déedéetSëriñ bi jàng Wa xaaluu lijuluudihim limaa cha-hidtum alaynaa xaaluu antaqanaa Laahu lazii antaqa kulla chay’in… tifli ko ci noppu naar bi cëram yépp wax ni ñoo ko jël.Am na taalibe bu masa jébbalu ci Sëriñ bi mu koy noddu loo, waaju-ram loo lu metti ko lool ba mu bind Sëriñ bi  bataaxal ni ko na dellusiSëriñ bi woo ko ni ko kaay dellu muy jooySëriñ bi ni ko manul a ñàkk ndax bataaxal bi diis na loolBa mu delloo, ba baayam faatoo mu ñëwaatSëriñ bi ni ko demal fale nodduBa mu noddee, Sëriñ bi ni ko sa nodd goo gu moo texeel sa baay.Am na ca mag ña koo xam ni daa am ku ñëwoon ci moom ni ko dama laa jox sama boppMu ni ko nanu dem ci Sëriñ biBa mu ko ko leeralee, Sëriñ bi ni ko loo lu wolof di wax naan ku yàgg ci pind baag fekk la fa noo nu la demee daa di ni jox naa ndigal képp koo xam ni nit ñëw na ci moom ni ko dama lay jox sama bopp ngir man mii nga nangul ko ko ni ko diw ? Mu ni ko MbàkkeSëriñ bi ni ko lenn rek laa bëgg ngeen dimbalee ma ko rékk waay yoon wi ma léen di teg na ngeen léen ciy teg ñetti yoon.Mas naa am lu ñu jëlal Sëriñ bi ci xaalisKu mu laaj mu ni ko jëlu ma ko, am ku mu wax ni ko diw alal ji may laaj nee na ma yaa ko jëlKoo ka ni ko wax dëgg maa ko jël waaye dama ko doon barkeelooSëriñ bi ni ko da ngay bàyyi ba ñu jox la ko mu door a tuddu barkeelu daa di ni sàcc bon na lool waaye sàcc maa ci rawDamaa bëgg ngeen xam ni alal yi fiy ñëw saa su ñu xëyee lu ci ne dafay wax ak man doonte ñaari bekku suukar la ni ma maay alali diw ja mu indi woon ngir fenqlu (dàq) nàngam mbaa fàggulu nàngamSu ko defee ku ko jël te joxu ñu ko ci ndigal la ca boroom doon bëgg yaw yaa koy gàddu, bu dee musiiba bu mu doon moytuloo ci sa kaw la jëm, loo loo tax xaar ndigal du mana ñàkk.Am na naar bu mas a laaj Sëriñ bi mbiru Asxaabul Kahfi, Sëriñ bi ni ko nettali ci làmmiñu boroom la dàqee laaj ko Abdu Raxmaan mee ca la bokkoon.Sëriñ bi mas naa jox Sëriñ Rijjaal Sekk ñaari dàll ni ko boqal benn bi mu boq koSëriñ bi yëkëti ba ca des ni ko yóotu ko te bu bee waddMu xam xéll ni su yëkëtee loxoom bee wadd,Sëriñ bi ni ko noo nu laa demeek àdduna.Am na ku masa wax Sëriñ bi doyloo gi ñu la doyloo daa far julleetuñu yu bari defatuñu koSëriñ bi ni dënn ba mu yàgg ni léen su ngeen demee na ngeen ci boole bàyyi lekk ak naan.Am na ku Sëriñ bi masa wax kaay dem yoriji daara ja te boo demee bul wax lu bon bul def lu bon, bañ a tooñ doy na gàllaaj.Sëriñ bi mas naa toog ca Njaaréem dégg ay tëggMu ni dégg ngeen loo lu? Ñu ni ko waaw ñoo ñu taxu ñu waay ja (seytaane) jóg, yéen ñi ci sama wanag wii yéen a koy tax a jog.Mas nañoo ruural kenn ci taalibe yi mu tëye jur gaBi ko Sëriñ bi yëgee ni ko jéggal ko, ku jaayoon nag ya ak sàmm ba du tax mu jot yoolub jéggale.Sëriñ bi mas nay defar attaaya am ku mu yónni mburu wala mbiskit mu daw dem daw ñëwaatSëriñ bi ni ko dellul ca ka nga ko jëndee woonMu dellu koo ka ni ko li ma la delloo daa ëpp.Sëriñ bi nee na dem léen ligéeyi ndaxam moos ñàkk fee tawat dara doy na àddiya.Sëriñ bi nee na ndaxam àdduna mii amu ma fi am sus waaye allaaxira tële wu ma fa dara.Am na jàngalekatu Alxuraan bu ñu doon soññu ci demal siyaareji Sëriñ bi ba bis mu dem siyaareji koSëriñ bi jox ko mbubbam laaj ko am mbubbam ni ko ku dul yéen jaralu ma ko.Sëriñ bi am na ku mu mas a wax diw xanaa xamoo ni ba Yàlla di bind sa jëmm ji àjjanaa tax da ngay safaanu waay jii ba Yàlla di bind jëmmam sawa-raa tax maa sempi ab géttam ca sawara.Sëriñ bi nee na lu bon jigul kenn waaye da fay def ni ku nekk ci lu bon ba lu bon xam ni yaa ngi ci moom da la fay def tekk dem seeti ay moroomam, soo rombee koo ka di def lu bon da nga wax ni kii lu bon li muy def jig na ko waaye saa yu lu bon gisee ay moroomam ba ànd ak ñoom indi léen diggante su gàtt, koo kee ku ko gis di nga xam ni lu bon jigul kenn.Sëriñ bi nee na na ngeen ragal Yàlla na ngeen sant Yàlla loo lu nag lu deesi wax la rek la waaye du ay wax ay jëf la daa di jël ab téere jox ko Sëriñ Muxammadu Lamin Jóob ni ko maa ngi léen di dénk ragal Yàlla maa ngi léen di dénk ragal Yàlla mooy liy jariñ tay ak suba.Sëriñ bi nee na ndigal lëndëmu fajar la ci leer rek la jëmLu dul ndigal leeru timis la ci lëndëm rek la jëm.Sëriñ bi mas naa xëy ni nañu ma woo wal Muusaa mu mag, ñu daa di woo ma ñu jàpp ni moo fa njëkk te gëna bariy at, Sëriñ bi ni léen waxu ma mii Muusaa sama mom laa wax fekk moo ma mel ni ku génn ba mu ñëwee Sëriñ bi ni mii laa wax ndax mii moo denc waxi sunu Boroom ci ab dënnam muy Sëriñ Muusaa Xalima GéySëriñ bi jox ko am mbind ubbi ko ñaari feggu ni ko sottil ma ko te bul xool mbind miBoo ba kenn kuy nit fekkee wu koCa ëllëg sa mu jébbalsi mbind mi fekk Seex Ibra Faal toog ak Sëriñ biBi Sëriñ Muusaa jubsee xadamiku ngir Sëriñ bi yëg ko, Sëriñ bi xool ko ni ko Yaa Muusaa aqbil wa laa taxaf innaka minal aaminiin mu aksi toog ni cellSëriñ bi ni ko def nga ko na ma la ko waxee woon ? Mu ni ko waawSeex Ibra siggi xool Sëriñ Muusaa ni ko yaw Muusaa muus nga lool di moo nu ñuy bindee loo masu la gis masoo koo dégg te juumoo ci? Sëriñ Muusaa ni ko moo yaw it noo def ba xam li ñu ma doon defloo te fekkee woo ko kenn nettali wu la ko.Sëriñ bi mas nay misaal nattub jullit ci koo xam ni da doon dox ci aw yoon ba jub saamaan (jaan ju rëy) boo xam ni bu ko màttee mu faatu, ab bant jam ko ba fëll ci tànkam mu sëgg di ko dindi, saamaan ba jàll.Sawara mas naa laaj wàllam Sëriñ bi ci li muy joxe ? Sëriñ bi tontu ko luy tektale ni amul benn dur (lor) léppam njariñ laBi sawara naagoo ba waññi ko, Sëriñ bi ni ko bu bis baa ku masa diiŋat Ibra Faal sab cër la, bu ko jéggalee nga xam ni moo la ko xañ.Am na mag yu masa dajaloo di laaj Sëriñ bi cër bi Seex Ibra Faal am ci xolu muriid yi lu ko waral ? Sëriñ bi ni léen yéen ñépp ku ma ci waxoon awal fii boo jógee ci buntu ngay jaar waaye moom bu ma ko waxoon awal fii fa ma joxoñ lay xool bu jógee fa lay tay boppam ak lu fa mana nekk.Am na gaynde gu doon dàq ab rab ba ñu aksi ci Sëriñ bi fekk boo ba mi ngi bind Matlabul Fawzayni mu téqale seen diggante ci xool bu mu xool gaynde gi.Sëriñ Alsay Njaay mas naa yónnee àddiya yu wuute ay xeet bisub talaata wax ndaw ya ñu waxal ko Sëriñ bi ni ko bàyyi na boppam bàyyi na ay mbokkam, bàyyi na àdduna ak lu ci aju ngir jëmmi Sëriñ bi bëgg mu dimbali ko bañ koo bàyyeek boppam wala ay mbokkam wala àdduna wala waa àddunaBa ko ndaw ya jottalee àddiya ja ak wax jaSëriñ bi wax nañu woo fere yi jege ñu ñëw mu daa di digle ñu baamu wax ja ngir ñu dégg ko, ba ñu noppee mu ni léen nee léen ko deesu ko bàyyee ak kenn mbaa lenn Boroomam la ko deesi booleel ku ko gisati jëmmi Boroomam lay gis ci moom daa di wax ndaw ya ni léen ñu wax Sëriñ Alsay Njaay Wa innaka latahdii ilaa siraatin mustaqiimin si-raata Laahi lazii lahuu maa fi samaawaati wa maa fil ardi alaa ila Laahi tasiirul umuurBa bis ba dellusee la ku baax fanaansi Tuubaa.Sëriñ bi nee na dee léen fonk ag mbokk ndax alalu Yàllaa te kenn bëg-gul ku sàgganee sa alal.Sëriñ bi masu la nangu kuy wax bi la tubaab yi jàppee, bi nga jàppee tubaab yi rek.Mas naa am ku wax Sëriñ bi damaa bëgg fasu naaru góor, Sëriñ bi ni ko boo noppee yàqu.Sëriñ Baabakar Saar mas nay tëgg jëm ci Sëriñ biSëriñ bi ni loolu lu mu? Ñu ni ko Baabakar Saar la mu ni xayna bu ñëwee wax li mu ci jubluBi mu ñëwee Sëriñ bi ni ko Baabakar lii loo ci jublu ? Mu ni ko da ngaa bëre ba daan te bàkku woo ma muñ ko ba manu ma koo muñ may bàkkuSëriñ bi ni ko di naa bàkku waaye daa jotagul, sama dëkk ba ñu naan Tuubaa ak sama jumaa ja laay bàkkoo.Sëriñ bi nee na fu ngeen fi dégg lu baax da faa jaar waaye fii la jëmsi.Sëriñ bi nee na Maa kaana Laahu liyu’azibahum wa anta fiihim, Wa anta fiihim nag du fi jóg.Sëriñ bi nee na Lislaam ak Alxuraan ñoo ma fi bàyyi maa léen fi bàyyiFu ñu yem fa laay yem, fu ma yem fa la ñuy yem.Sëriñ bi nee na njàngum Xasiida da fay jolli te diib.Am na bis Sëriñ bi nekk fa mu daan tombalee mag ñi ba tàmbalee tomb am ku ni Sëriñ baa ngi waxtaanSëriñ bi ni ko waxtaanu ma, xam nga luy waxtaan ? Mooy kii wax kii wax kii wax, ñu tànn ca benn, man damay jàngale.Sëriñ bi nee na Tuubaa jàng Alxuraan ak jàngale ko laa fa digle, ab jaayukaay sax bu mu fa am wala bu fa amee nañu koy wax ab ja te bañ koo wax leneen.Sëriñ Abdu Laahi Jaane bi mu nekkeek Sëriñ bi Gànnaar da koo san-toon muy jàng ba mujju nit ñi bu ñu ko rombee naan ko sa moroom yépp di ligéey yaw ngay jàng rek mu wax ko Sëriñ bi mu ni ko fii ligéey ak jaamu Yàlla dara jariñe wu fi, ndigal rek moo fiy jariñ.Am na bis ca Njaaréem, Sëriñ bi dégg kuy jàng Salli alaa laysin cha-faa Biyawmi Badrin iz wafaa Ma’a sixaabil xunafaa bi’ahlihiil mu’azami .mu ni bëréet wax ni nañu ko woo mu ñëw, Sëriñ bi ni ko loolu ku ko wax ? Mu ni ko ci sa Xasiida ga ñuy wax Jazbul Xuluub laa ko gisSëriñ bi ni ko damaa yaakaaroon ni daa am ku wax Yonent bi SAWS lu raw li ma ko wax, ma bëgg a laxasaayuwaat.Sëriñ bi nee na ku teral lu bokk ci man tedd ba fàwwu, ku teddadil lu bokk ci man teddadi ba fàwwu.Sëriñ bi nee na Alxuraan fa ñu ma ko doon joxee kuy wax Baa Siin Mi-mara ma nu faa yeggFa ñu ma doon joxee julli kuy rukkoo aka sujjóod manu faa yegg.Maam Seex Anta mas naa wax Sëriñ bi am na weñ goo xam ni Kaamiil bi lépp moo ciy dajeSëriñ bi ni ko ag weñ ? Mu ni ko waawSëriñ bi ni ko indi koBa mu ko indee, Sëriñ bi ni ko Bismillaahi mu taal ko mu ni A’uuzu billaahi mina chaytaani rajiimSëriñ bi ni ko ubal ubal ubal boppam lay muslu.Sëriñ bi nee na sama Xasiida yi maa léen bind waaye ña léen di jàng maa léen di tànn.Sëriñ bi mas naa wax Sëriñ Maalik Njaay wool ma taalibe yi, ba ñu dajee mu génnSëriñ Maalik Njaay ni ko ñépp daje nañuSëriñ bi ni ko ñépp manu ñoo dajeSëriñ Maasàmba ni ko daa xamul waxin li ëpp daje nañuSëriñ bi ni bu li ëpp dajee ma wax li ma bëgga wax xam ngeen fu ma léen jëlee ak fu ma léen jëmee ? Ñu ni ko déedéetMu ni man mi xam fa ma léen jëlee ak fa ma léen jëmee lu ma léen digal na ngeen ko def, lu ma lén tere na ngeen ko bàyyi daa di fatu.Sëriñ bi am na ku mu masa laaj ci looy yëngu mu ni ko ci Alquraan, mu ni ko sax ci.Am na bis ñuy wax ci ku ñuy tooñ ba coow la bari loolSëriñ bi dégg ko laajte ñu wax ko koSëriñ bi soppiku lool ngir wax ja daa di wax ni am na loo xam ni ku ko waxal nit wala nga jiiñ ko nit bu bis pénc baa la sunu Boroom di jëflanteek yaw man Axmadu mii du ma ca doon daraKu ñuy wax Sëriñ Mod Siise jóg ni ko man fekkee wu ma yëgu ma sama làmmiñ wii ba ko sunu Boroom bindeek tay jii masu maa fàttaliku fu ma ci waxee lu dëppook lu sunu Boroom diglewulSëriñ bi ni ko loo lu doyul bul fekkee, bul dégg, bul gis.Sëriñ bi am na bis mu mel ni ku soppeeku di wax ca kaw jaamu léen Yàlla te bu léen dof, jaamu léen Yàlla te bu léen dof, jaamu léen Yàlla te bu léen dofDof yi xam ngeen ñooy ñan ? Ñu ni ko déedéet MbàkkeMu ni dof yi ñooy ñi ni wett ca ker ga séen ña ca naaj wa di jaamu Yàlla ñoom ñu lànk tëdd ca ker ga jàpp ni ñii ci naaj wi di kër-këri di jaamu Yàlla, seen jaamu gi bu sottee ñoom ñu xaj ca te fekk na kat ñoom jaamulu ñu léen Yàlla, seen bopp la ñuy jaamul Yàlla kon jaamu léen Yàlla te bu léen dof.Sëriñ bi mas naa jox ay xéewal kenn ni ko séddale ko njaboot giMu dem jox ko ñenn ci njabootu Sëriñ biBi mu ñëwee Sëriñ bi laaj ko ? Mu wax koSëriñ bi ni ko demal jëli ko su ma la waxatee samag njaboot ña ca daara ya laa ci jublu.Am na ku ñuy wax Axmadu Sow mas naa jóge Maatam ñëw Gànnaar di seetsi Sëriñ bi bëggoon tam bu yeksee nattu Sëriñ bi ci arab yu jafeBi mu aksee bay wax ak taalibe yi, Sëriñ bi ni anamoom ? Ñu ni ko gan la gu fi yeksiSëriñ bi ni lu mu doon ? Ñu ni ko yaw la soxlaSëriñ bi ni Bismillaahi nee léen ko mu yeksi waaye ba muy jox Sëriñ bi loxo manu la wax benn arab, Faatixa sax manatu koo tariBi ko Sëriñ bi joxee loxo ab diir muuñ mu xam ni feeñu na koBa mu bàyyee loxoom lépp door a dellusi ci boppamSëriñ bi ni ko ana lu doon saw yoon ? Mu ni ko man kay won nga maSëriñ bi ni ko Axmadu li nga wax dégg naa ko waaye da ngaa xamul ni Yàlla mi nu bind digal nu tere nu di na dikk ci àdduna ame jëmmu doomu aadama ni nun, am ay kër ni nun, di saytu jigéen ñi ni nun, di am ay doom ci ñoom ni nun, di fi bàyyeekoo ñu di ko denc fi suuf ni nun te koo ku deesu ko xamMu ni ko yawa daa di joxe boppam.Sëriñ bi nee na fu ma ñaar tuddee ñetteel naa léen, fu ma ñett tuddee ñenteel naa léen.Sëriñ bi mas naa wax Sëriñ Njaase Siise ñett da ñu léen di def lenn te du ñu lenn : mbir mu yéwén, aajo ju faju ak ngërëmul YàllaFoo fekk boroom mbir mu yéwén dafay bari xéewal yu koy dikkalFoo fekk boroom aajo ju faju xol ba da fay sedd donte amul ku koy fobal ag satalaamFoo fekk boroom ngërëmul Yàlla am gaanuwaayam manees na cee jàppu.Sëriñ bi nee na nelaw fajee naa ko kafe taxul ma am ca la ma ca bëgg, ma fajee ko attaaya taxul ma am ca la ma ca bëgg waaye ba ma ko fajee xiif laa tàggook moom.Sëriñ Móodu Jaw Paxa, Sëriñ bi da koo mas a wax limal waliyu yi nga xam te boole ci sa boppNee na keroog la ko wóor ni waliyu laNee na mu daa di rëdd ni Móodu Jaw Paxa waliyu la, daa di rëddaat weneen ni Maam Cerno waliyu la, Sëriñ bi ni ko faral woo wu ñoo bokk fañ ñuy fayeeMu daa di rëd-daat weneen ni Seex Anta Gaawaan waliyu la, Sëriñ bi ni ko faral woo wu koo ku àjjana la bàyyikoo woon te fa lay delluMu rëddaat weneen ni Seex Ibra Faal waliyu la, Sëriñ bi ni ko faral woo wu bu dajewutoon ak nun, jamono ju mu nekk moo koy àtteMu rëddaat weneen ni Seex Mandumbe Xàbbaan waliyu la, Sëriñ bi ni ko faral woo wu koo ku muriid saadiq la te muriid saadiq moo ëpp doole waliyuMu rëddaat weneen ni Allaaji Maalik Si waliyu la, Sëriñ bi ni ko faral woo wu lu mu am ragal Yàllaa ko ko may waaye du waliyu.Soxna May bi mu yeggalee am njàngam, Sëriñ bi da ni ko wutal dara te dem ca Faati Ja mu jàngal la ag taalibe, ëllëg Yawmal Xiyaam lu fa waay dese manees na koo mottali ba mu des ag taalibe.Sëriñ bi mas naa wax ku tuddu Baabakar sa waa kër baay ñaataa la ca mag? Mu ni ko juróom ñent, mu ni ko ñaataa la ca raw ? Mu ni ko juróomSëriñ bi ni ko bis ni tay ña la mag ak ña la raw jiitu nga léen te dootu ñu la jot.Sëriñ bi nee na lu baax foo ko fekk dafay séexlu lu bon, lu bon foo ko fekk da fay ragal lu baax.Sëriñ bi mas naa woo mag ñi ni léen digalu ma léen dama léen di dég-gal la léen sunu Boroom digalSunu Boroom nee na ku ma jaamu maay sa Buur, sunu Boroom nee na ku ma jaamuwul it maay sa BuurSunu Boroom nee na àjjana man doŋŋ maa ko am keneen ku am àjjana amulSunu Boroom nee na àjjana ku ma jaamuwul du fa dugguMan ci sama bopp li ma léen ciy dollil man Axmadu mooy jaamu léen Yàlla jaamu lu ma léen Yàlla saa bopp laay jaamul, jaamu léen Yàlla jaamu lu ma léen Yàlla saa bopp laay jaamul, jaamu léen Yàlla jaamu lu ma léen Yàlla saa bopp laay jaamulYawmal qiyaam du ma fa taxaw di layal kenn mbaa may layoo ak kenn, ñaari baat la ma sama Boroom di laaj fa muy taxawal boroom jamono yéppBu ma fa taxawalee ni ma Axmadu na nga def ak jaam ñi ? Ma ni ko bind naa won léen, wax naa ñu dégg, jëf naa ñu gis.Sëriñ bi nee na mujjug Tuubaa till yaay nekk ca mbedd yaSama bët yaa ngi ci ne jàkkSëriñ bi nee na rammu fii ci àdduna la ñu koy defee nit kiDa nga koy tere lu bon mu koy bàyyi nga di ko digal lu baax mu koy def di bàyyi tere yiBu faatoo texe.Sëriñ bi nee na bu ngeen xamoon fa ma jëlee sama Xasiida yi di ngeen léen fonk wuutewul ak may dagg samay cër di léen ko jox.Sëriñ bi nee na bis bu ñu àggee ba sama kër gii ñu sàkket ko sàkketu weñ, am yoon gu ñuul gu jaar fii ci sama dëkk bi, sama Xasiida yi di wax ci jawu ji, su boo baa mbindéef yi di na ñu léen xaaj ñetti xaaj, benn ba sama Boroom di na ma ko féetele, ba ca des di na ko bàyyeek tubaab bi, ba ca des mu bàyyi ko fi muy nuru dara te du dara.Sëriñ bi mas naa wax Majaxate, ilmul xuruuf (xam araf yi) amul solo, mu ni ko ma yaakaaroon ni lu baax la ? Sëriñ bi ni ko nit man naa am ilmul xuruuf te xolam mbooleem ayib yi nekk ci, Maxrifatu bi Laahi rek a am solo.Am na ku Sëriñ bi masa yónni ci taalibe yi fekk muy ku mokkal Alxu-raanBa muy dem di daw ba mu ñëwee ñaq lool, Sëriñ bi ni ko bu ma la yónnee-tee deel dox ndax da ngaa yenu lu diis.Sëriñ bi mas naa wax ku ñuy wax Sëriñ Baara Jeng ni ko Muxammad xam nga lu ñu fi indee ? Mu ni ko déedéetSëriñ bi ni ko ñaar la : Yeesalsi Lis-laam ak xettali mbindéef yi.Am na mbëru làmb bu ñëwoon ci Sëriñ bi mu ni ko noo tuddu ? mbër ma ni ko Magay Maram Ndaw laa tuddu waaye mbërum Ñomre la ñu may waxSëriñ bi ni ko fii bala fee kenna doon mbër daa daan ñent ñiiMu jóg tàmbalee bàkku, Sëriñ bi ni ko déedéet daa di koy limal bakkan, bànneex, seytaane, àd-duna mu ni ko ñoo ñee ba àdduna sosoo ba tay yaa léen mas a daan.Sëriñ bi mas nay waxtaan ba mu yàgg mu am ku mu xëcc ci fere yi ni ko diw góorgóorlu léen bu baax, bis ba balaa kenna jàll mel nii (boo ba koo ka daa soloon lu weex).Sëriñ bi nee na na ngeen am kilifa te nangu mu yilif léen, Yàlla xamal na ma ci loo xam ni su ma ko manoon jëmm ji la ñuy xaaj ñaar jenn ji yilif ji ci des.Am na ku masa ñëw ci Sëriñ bi ni ko damaa bëggoon nga ñaanal ma ci sama doomu nijaay, dañoo bëggante ma bëggoon koo dencSëriñ bi ni ko loolu jarul ñaanluJigéen ñett yii la : ki nga xam ni ba ko Yàllay bind yaa tax, ki nga xam ni ba Mu koy bind taxoo ak ki nga xam ni da nga ci am wàll keneen am ci wàllamKi nga xam ni ba ko Yàllay bind yaa tax kenn manula cee tee jotKi nga xam ni ba mu koy bind taxoo kenn manu la cee tax a jotKi nga xam ni da nga cee am wàll keneen am ci wàll lu mu yàgg-yàgg fi yaw it di ngeen tàqarlikoo keneen fab ko.Sëriñ bi nee na sama mbiri bopp, fa ma jëm, seen mbiri bopp ak fa ma léen jëmee lépp ni sama rëddi baaraam yii leeree noo nu la ma leeree.Mbooloo mi mas naa bari lool ci kërug Daarul Manaan gi, ñu ñëw di ko yëgle ci Sëriñ bi mu wax ni nee léen ku ci bëgg xaalis na dem ci buur yi ñoom ñoo am xaalis, ku ci bëgg àjjana na dem jaamuji Yàlla, ku bëgg lu dul Yàlla fu mu fi man di nekk na ñëw ñu demSëriñ bi nee na yar manu la ñàkkKu ci am koo wara yar te yaroo ko joxe woo ko fu ñu ko yaree, àdduna di na ko yar, bu ko àdduna yarul bàmmeel yar ko te ku bàmmeel yar di na yaru.Sëriñ bi nee na li ko dalee ci bis bii ba ba àdduna di tukki lépp lu ngeen gis ci samay mbir lu mu rëy-rëy ba tax ngeen di ko yéem lu ko ëpp a nga ca ka-namam ba ba àddunay tukki.Sëriñ bi nee na ñaar ñoo xam ni masu ñoo gisante masu ñoo xamante, seen kilifa xam ni war na ñoo ànd ci ab sëy daa di léen boole ngir ñu sëy, bu ñu nangoo doom ju ca juddoo lu mu bëgg am koÑaar ñoo xam ne da ñoo xamante gisante bëgganteel seen bopp waaye jaar nañu ko ci yoon wax ca ak seeni kilifa, kilifa ya defar seen diggante ngir ñu sëy, doom ju ca juddoo lu mu wut am koÑaar ñoo xam ni seenub diggante daa mel ni ray mu dee rayul mu dee wal’iyaazu billah.Am na naar bu masa laaj Sëriñ bi koo jublu ci Sayidul Amiin (Sang bu ñu wóolu) Jibriil walla Yonent bi SAWS ? Sëriñ bi ni ko JibriilMu ni ko Jibriil kon dees na taseek moom ginnaaw Yonent bi SAWS ? Sëriñ bi wax ko ñaari bayit yii: wa xiila anna Jabra’iila yaxduru man maata muuminan wa xawmun ankaruuMajii’uhuu bahda Rasuulu Laahi Wal xaqu anna laysa lahuu tanaahiWaxees na ni Jibriil di na teewe képp ku faatuwaale ngëm am na yit ñu ko weddiDikk gi Jibriil di dikk ginnaaw Yonent bi SAWS dëgg ga mooy lu sax la te amul ye-mukaay)Sëriñ bi ni ko lu mel ni wax jii ñi ko tax a jóg mooy ñi amug mos akug dëggalKu ci bokkul nag li gën ci yaw mooy wommatu wala nga noppi bala ngaa duru (loru)Wa xiila anna Jabra’iila yaxduru man maata muuminan wa xawmun ankaruuMajii’uhuu bahda Rasuulu Laahi Wal xaqu anna laysa lahuu tanaahi(Waxees na ni Jibriil di na teewe képp ku faatuwaale ngëm am na yit ñu ko weddiDikk gi Jibriil di dikk ginnaaw Yonent bi SAWS dëgg ga mooy lu sax la te amul yemekaay)Sëriñ bi ni ko lu mel ni wax jii ñi ko taxa jog mooy ñi amug mos akug dëggalKu ci bokkul nag li gën ci yaw mooy wommatu wala nga noppi bala ngaa duru (loru).Soxna Awa Buso daa masa wax Sëriñ bi Sëñ Fàllu ak Sëñ Aafiyatu ñang fa ñu nekk ag lakk da léen faa sonnal lool ba lakkaale dundu baSëriñ bi ni ko tuub ko ab dundu fa mu nekk, lakk àggu fa ba di ko lakk.Sëriñ bi nee na jamonoo ngi ñëw boo xam ni kenn du wax fu yàquwul, ku yàquwul rek la ñuy wax.Sëriñ bi nee na ku xam Yàlla du topp ku dul YàllaKu sàggan du topp lu dul bakkanamKu xam Yàlla bu guddee mu jëm ci BoroomamKu sàggan bu guddee mu jëm ci jigéenam.Sëriñ Muxammadul Amiin Jóob dagana nee na am na bis juróom ñetti téeméeri Kaamil la ñu jëndadoo ci benn jaaykat ci ndigalul Sëriñ biSëriñ bi nee na ay wax bu jógee ci xol dafay duggu ci nopp àgg ci xol jëmbat fa aw yiwBu jógee ci làmmiñ rek, du weesu ab nopp.Am na ku mas a ñëw ci Sëriñ bi jox ko ndox ngir mu ñaanal soxnaam su tawatSëriñ bi ñaanal koMu dem dikkaat ni ko faatu na kër ga sax daa mel ni luy bëgga gent ngir faatu gu bari, Sëriñ bi ni ko kër goo gee ak kër gii ak kër yéppay gent.Sëriñ bi mas naa jox Sëriñ Bàlla Faali Jeng Jaalibatul Maraaxib ni ko ku mu yabalati ci moom na ko koy jox mu koy jàng ndax fa mu tolloon ba daan def ci ñoom fi mu ne daa amatul jot giXasiida gii nag moo ko ci wuutu.Sëriñ bi nee na ñaar ñu ànd te wonante ginnaaw, bu ku nekk waaxoo genwàllu waxtu léegi ku geestu doo séen sa moroomKu la gisul gisoo ko du la sonnal.Bi Sëriñ biy soog a ñëw Gànnaar daa dajale taalibe yi ni léen tay Yàlla dogal na ñoo ngi fii ci Gànnaar, maa ngi léen di digal na ngeen góorgóorlu ci sama ndigalKu bañ a góorgóorlu ci sama ndigal ba dellu ca réew ma jigéen di la digal ngay daw di ko doxi.Am na naar bu ñuy wax Allaaji Ibraahiim mas naa ànd ak Sëriñ bi ñu yendu ci ag garab mu génnee jumtukaay bi ñuy tuxee di ci def póon daa di laaj Sëriñ bi ni ko loo wax ci lii ? Sëriñ bi ni ko tee ngaa def rek te baña laajMu ni ko manul a ñàkk ndax wuute yi da cee bari, am na ñu koy daganal am ñu koy xaraamalSëriñ bi ni ko kon daa lënt ci yaw ? Mu ni ko waawSëriñ bi ni ko xanaa gisoo Laxdariyu ? Mu ni ko gis naa koSëriñ bi ni ko wax na ca tàmbali ba ni daganul ci benn mag muy def loo xam ni xamul la ca Yàlla àtteWax joo ju dugg ko lool, mu sëgg lu yàgg siggi ni ko seedeel ni bàyyi naa ko ngir Yàlla daa di koy suulCa boo ba bis wala ginnaaw ga la jébbalu ci Sëriñ bi.Sëriñ bi nee na sa juróom yii bu ñu xam sa juróom yii : say dëkkandoo bu ñu xam sag ñaawi teggin, sa waa kër bu ñu xam sag nay ak sab sëriñ, say waajur bu ñu xam saw fit sa digg ak ñoom, julli juróom bu ñu xam say soxla yu bari, sab tool bu mu xam sag tàyyel.Sëriñ bi nee na xam ngeen ku mana teral ab noonam ? Ñu ni ko dée-déetMu ni ab muñkat ak boroom cër.Am na ñu ñëwoon ci Sëriñ bi bëgg mu ñaanal léen, fekk seen bopp sëqSëriñ bi ni léen dem léen wati seen bopp yi man du ma ñaan ci bopp bu sëq, bopp bu sëq soo ko toppatoowee muy seytaane, soo ko bàyyee muy sobe.Sëriñ Muxammadul Mustafaa mas naa wax Sëriñ bi damaa bëgg ku ma jàngal ag taalibe ñetti yoon ? Sëriñ bi ni ko Muxammadul Mustafaa ag taa-libe maneesu koo jàngale ndax mooy bàyyil sa bopp te jàpp ma te loo lu xel nangu wu ko.Sëriñ bi nee na jamono di na tollu foo xam ni bu ñu ca yeggee ñaar di na ñu ni gàññ bari lool, lenn làqu lool jafe lool, su boo baa nag dara du léen musal, dara du doon seen ndimbal, dara du doon seen làquwaay lu dul ag taalibeSu ngeen demee ba xam-xam ni gàññ, am-am ni gàññ ab yar làqu na ngeen laxasu ci ag taalibe te sax ci guddi ak bëccëg wattoo ko seen bopp, ñagee ko seen bopp.Sëriñ bi mas naa am ku mu wax waññil fere yi nu ñu tollu nga jënd sa-tala yu ni tolluAm ku ko dégg dem jënd ay satala indil Sëriñ biBa ka mu yónni woon dikkee mu ni ko ba nga demee am na ku ko dégg ba jënd ay satala indi te xamul sax nu fere yi tollu waaye yii la ma saa Boroom wax te man du ma def lu dul li ma saa Boroom wax daa di ni ko demal ci fere yi kenn ku ne nga jox ko ag satala bu waxtu jotatee mu jàppu te julli te bañ koo doyloo.Sëriñ bi nee na wolof da fay wax nit lu mu am Yàllaa ko ko may lu ma ñàkk moo ko ko xañ waaye demeewul noo nu lu mu am Yàllaa ko ko may lu mu ñàkk moo ko ko ñaanul.Sëriñ bi nee na Yàlla lumu la nara may da lay may yitte ja.Am na ag guddi mu dégg luy riir moom Sëriñ bi mu ni diw loo lu lu mu ? Mu ni ko saxaar gi laMu ni ndaxam ñiy wut àdduna ñoo dul nelaw sàkkaa ñiy wut allaaxira.Am na ku masa sol tubayi tubaab ñëw ci Sëriñ bi mu xotti ko fa mboo-loo ma ñu daa di koy wutal lu mu solSëriñ bi ni ko diw yaak diw moytu léen ma bis bu set ma gis seen tur ca sawara far ko.Sëriñ bi mas naa am ku ko indil xoolukaayu waxtu (montre), mu ni ko ndax fa nga ko doon wutee des na fa ? Mu ni ko waaw, mu ni ko demal wutalaat ma ciMu dem wutaat ca indiMu ni ko demal wutaat ci indi, mu dem wutaat beneen indi muy ñettSëriñ bi di bind ba mu yàgg ni ko waxtu wu jot ci bii ? Mu wax ko ko, Sëriñ bi ni ko bii nag ? Mu wax ko koMu ni ko bii ? Mu wax ko ko, Sëriñ bi ni ko ndax ñoo bokk ? Mu ni ko déedéetSëriñ bi ni ko ndax ñetti dëgg daa am ? Mu ni ko déedéetSëriñ bi ni ko li may xamal waxtu raw na loo luMas naa am ñu génnoon ci njabootug Sëriñ biBi ñu ñëwee Sëriñ bi ni léen nit ñaa ngi jébbalu ? Ñu ni ko waawMu ni léen na ngeen léen digal tere léen, su ngeen léen digalee ñu def tere léen ñu bàyyi wàcc ngeen wàcc nañu maa ci des, su ngeen léen digalee defu ñu ngeen tere léen bàyyi wu ñu wàcc ngeen wàcc naa ñoo ci des.Tubaab yi dañoo mas a ñëw ci Sëriñ bi ni ko soŋŋ ga ñu la njëkkoona soŋŋ dañu koo tegoon ci kaw ay njort rek waaye da ñoo dégg ci yaw loo xam ni bu amee soŋŋ gi ñu lay soŋŋaat mooy gën a metti ndax di na diis ci yaw ndax da ñoo dégg ni da ngay jënd ay jaamSëriñ bi ni léen seen i ndigal ak seen i tere aksiwul fii te loo lu ngeen wax it dëgg la damay jënd ay jaam waaye jëndu ma léen ngir ñu doon samay jaam dama léen di jënd ngir di léen goreelÑu ni ko wax nga dëgg bu ñépp defoon ni yaw kon benn jaam du fi desSëriñ bi ni léen man lu may doyee jaam, koo xam ni gor yépp a bëgg a nekk ay jaamam lu muy doyee jaam.Sëriñ bi nee na jàngal nit ba mu fer ijji ak gunge gan su ma ko jot gi mayoon maa koy defal sama bopp du ma ko sant kenn.Sëriñ bi nee na Tuubaa ku fi def lu juunu bu ëllëgee da fay soppiku jëmm layoo kook yaw.Mas naa am Seex bu indi àddiyaam ci Sëriñ bi mu ni ko war ngaa góorgóorlu ndax alal joo fi masa indi di na ni ma maay ñaqu diw te masu la fee tuddu.Sëriñ bi bu masaan di duggu xalwatu da fay wax ni gan gu fi ñëw man ngeen koo yewwi bu dee ku yor Alxuraan na ngeen ma ko tëyeel teralal ma ko ba ma génn ndax saa Boroom damaa soxla.Sëriñ bi am na ñu mu waxoon fu fi sama njoñ dajee bay tàggoo nañu wax ñetti bayit yii : Asbil sutuurii aslix umuurii kasir xuyuurii bilaa kidaa’iAslaxta xaalii billaartixaali biihdi xiyaalii bilaa bukaa’iHab liistiqaama xiniil malaama Hab liil karaama bizii liwaa’iTàggatoo ko lu ci waay ñoddi di na ñëw, lu ci waay jañ di na demBa mu waxee lii daa di wax benn waay bu neex baat bu fa nekkoon ni ko nettali ko, mu tàmbali bayit wu mu wax Sëriñ bi firi koSëriñ bi nee na képp ku aju ci yéen na ngeen koy wax li may digle ak li may tere ma boole léen yóbbuKoo ci xam ni defu loo ko yaak say nit bu ngeen dee jàppante téerey baat sama yoon nekku ca.Sëriñ bi nee na man ku def li Yàlla wax ak Yonent bi SAWS ak li ma yeesal dem nga, ku ko deful toppu sama ndigal ba ma gërëm la te defoo li Yàlla santaane ak Yonent bi SAWS doo dem àjjana doo dem sawara, suuf la ñu lay soppi, ku léen boole nag ni cowwu àjjana.Sëriñ bi nee na bu bis baa di nga gis ku ko jege lool ci ag mbokku te jubul da ñuy fob koo xam ni ma nga fa barab bu sori te jub ñu soppiku nuróole kook moom, fob kii ko jege te jubul sànni ca kàmb ga.Sëriñ bi nee na juróom ñaari at yoo yu nekku ma fa ak góor, nekku ma fa ak jigéen, nekku ma fa ak gone, nekku ma fa ak mag, man ak sama satala.Sëriñ bi nee na am na bis tubaab bi laaj ko ndax yaay Mahdiyu? Mu ni ko man de xam ? Waaye jaam bu Boroomam gërëm laa de.Sëriñ Móodu Lamin radiya Laahu ta’alaa anhu nee na am na bis sedd bi metti lool ma fob ay saaku boole ko def ko mbalaan, Sëriñ bi romb ma buntu bi ma nekk ma jóg mu ni waaw lii lu mu doon? Daa di jàll dellusi jox ko mbubbu ni ko am solal kii.Ay mag mas na ñoo siyaarsi Sëriñ bi fekk ubbeegul nistuut mu ubbi ni  assalaamu alaykum, ñépp sëggMu ni fu ngeen man di nekk na ngeen sax ci niyatul xayri yéene aw yiw wa xawlul xayri wax aw yiw wa fihlul xayri ak def aw yiw ni wëlbat won léen ginnaaw, ñu dégg ko muy tëj buntu ya.Sëriñ bi nee na loolu ñuy wax Mbàkke-Mbàkke jote wu ma ak ñoom dara damaa mel ni ku jóge ci Yàlla rek.Sëriñ bi mas naa toog ak kenn ca mag ña waxtu julli jot Sëriñ bi ni ko xanaa waxtu wi tàbbi na ? Mu ni ko waaw mu jóg ngir woo wi kenn ngir mu ñëw nodduBa mu jógee bay dem Sëriñ bi ni ko li la sa Boroom defal lépp jom-bante ngaak yëkati kàddoom gii daa di jóg noddu moom Sëriñ biSëriñ bi nee na àjjana mii ngeen di dégg mbaa du da ngeen jàpp ni lu sotti la ba noppi ? Ñu bi ko ahakayMu ni déedéet ndax kenn ci yéen bu amee ab tool ba mu jaaxal ko mu woo ay dëkkandoom ñaan léen ca ndimbal jàpp bis ndax da fay daa di toggu añ bala ñoo ligéey ? Ñu ni ko déedéet, mu ni léen Haakazaa.Sëriñ bi nee na tubaab yi diirub juróom ñetti at yi mu ànd ak ñoom ñetti jikko yi mu gis ci ñoom muriid saadix rek la ko yéene : teela yeewu, fonk kilifa ak bëgg ligéey.Am na naar bu mas a wax Sëriñ bi ab seriif laaSëriñ bi ni ko fen ngaNaar ba ni ko seriif laaSëriñ bi ni ko ay la yéwén fen nga, sa maama ngii jote wu la ak moom dara.Am na mag mu mas di jooy ngir ag xiif ca Gànnaar, Sëriñ bi laaj ko looy jooy ? Mu ni ko damaa xiif mu jox ko lem ak baraay ni ko demal ba nale.Am na naar bu mas a wax Sëriñ bi yaw baax nga te taalibe yi ñi ngi lay wax YàllaSëriñ bi ni ko ku nekk la muy tektale sañees na ko koo woo wee, Yonent bi SAWS da ñu ko ni Wa innaka latahdii ilaa siraatin mustaqiimin te Siraatun Mustaqiim ci ay turam la bokk.Sëriñ bi nee na lu Yàlla bind lu ne man lay wut da ñu koo umpale rek.Sëriñ bi mas naa julli ci biir ab taw, ba mu noppee ni ku newul seb-seb julliji di nga ni berax-berax tàkk te kenn du ko man a faj.Am na bis Sëriñ bi di jàngale ci ay tomb, am genn góor gu raam ba jege génnee saaku xaalis naan bii diw a la ko jox ba mujju am lu wadd daanu ci tombi Sëriñ biSëriñ bi fél xaalis ba mu tasaaroo ni ko lii du dara lii may wax rek a am njariñ.Am na ku masa ànd ak rakkam ñëw ci Sëriñ bi, rakk ja jébbalu ci Sëriñ bi, mag ja ñëw wax ko baayam, baay ba ni ko mbaa yaw jébbaluwoo? Mu ni ko déedéet, mu ni ko waaw góor waaye muuju na mook baayam yépp jébbalu ca rakk ja.Am na ku masa wax Sëriñ bi daa am lu ma jaaxal lu may laaj ? Sëriñ bi ni ko lu mu ? Mu ni ko gor su lay ligéeyal nga nekk ci ker gi mu nekk ca naaj wa soo soxlaa yónni ko, loo lu daal jaaxal na ma ? Sëriñ bi ni ko lii nga laaj ñépp waroon nañu koo laaj waaye na léen ci wulli rek war, liy dem ci mbuus mi maa ko ciy def.Sëriñ bi daan na wax na ngeen moytu alfaasiduunal mufsiduun ñi yàqu ba noppi di yàqe.Sëriñ bi bi ko tubaab yi di booleek gaynde gi daa dem ba mu yàgg mu taxaw, ki ko jiital ni ko ca nga jëm de jàpp ni daa ragal te fekk na Rasuulu Laahi SAWS moo ni ko taxawal ma jiitu.Sëriñ bi léeg-léeg mu taal lu attaaya ji ba nga tàmbalee xamb mu ni la bàyyi ko yoral ko boppam defar lépp ba mu àgg mu jox la lépp dig la ci loo xam ni di na la jaral naan lépp ak di naan attaya ba fàwwuLu mel nii bu ko defee da lay wax ni bi ma la koy sant damaa gis li ci nekk xajul ci sa bopp ma xam ni boo ko defee nàngam ak nàngam ma defal ko saa bopp.Sëriñ bi nee na lépp lu may digal nit yool baa ngi ci wetam, waxtu wu gisee mu def ko yool ba dem, bu geestoo gis yool bi mu xam ni defagul la mu ko digal.Am na ku masa wax Sëriñ bi damaa bëgg nga dimbali ma baa mel ni Ibra FaalSëriñ bi ni ko faat na, yéen ñii fi nekk ñu léen di wax ay muriid saadix kenn ku ne ba ngay dikk da ngaa def sa bopp ñenti xaaj, benn xaaj ba nga sédd ko sa bopp, benn xaaj ba nga sédd ko say mbokk, benn xaaj ba nga sédd ko sa Boroom, benn xaaj bi nga jox makoIbra Faal bi mu dikkee ñenti xaaj yépp la ma jox, Boroomam Bi ko bind la njëkk a bàyyi.Sëriñ bi nee na ku bëgga bokk ci ag Nguur dangay xam Buur ba, xam Njoñ Buur ba, xam Bëggug Buur baXul Huwal Laahu Axadun..mooy xamle Buur biMuxammadun Rasuulu Laahi wa laziina ma’ahuu..mooy xamle njoñ Buur biWa innahuu la Xur’aanun Kariimun fii Kitaabin Maknuunin..mooy xamle Bëggug Buur bi.Am na ci taalibe yi ku masa sol ay sagar romb Sëriñ bi mu koy xool ba mu yàgg mu ni ko waay ji demal sol yëre te bàyyi sa bëgg àdduna gii.Am na ku mas a wax Sëriñ bi damay def lu baax waaye daa mel ni damaa jigul ? Sëriñ bi ni ko jigadiwul kenn mi ngi mel ni ndab lu ñuy duy te feesagul naka noo nu safaan ba jigul kenn.Sëriñ Mbay Saar mas naa ànd ak Sëriñ bi kër komaandang ba ñu àg-gee xaj ba wuti léen Sëriñ Mbay Saar soŋŋook moom ba mu yàgg ba jekku xaj baBa mu ko bàyyee xaj ba daw wuti boroomam, Sëriñ Mbay moom it daw laxasu ci tànki Sëriñ bi di def ni xaj bi di defSëriñ bi ni ko Mbay Saar li ngay def lu mu ? Mu ni ko xaj la may xaj te maa ko gën boroom.Mas naa am ku takk ñaari jaaroy xaalis ñëw ci Sëriñ bi mu ni ko lu tax nga takk ñaari jaaro yii te góor benn la wara takk ? Mu ni ko benn bi da fay sa jaaro bi ci des jaaro Maam Cerno laSëriñ bi ni ko xoolal bu la ci neex nga takk ko te tekki ba ca desBa mu ko defee ba noppi, Sëriñ bi ni ko takk samab jaaro mbaa takk jaarob Cerno lu ci ne njariñ nga ci jublu te man képp ku wuuteek Sunnas Yonent bi SAWS manoo jariñu ci man manoo jariñu ci Cerno.Mas naa am ku yenu ag bagaan ñëw ci Sëriñ bi mu wax ñaar ña fa nek-koon ñu yenni ko, ni ko tanq ci te fexe ku nekk mos ci daa di ni yaru yare yom-bul, gis ku ko def jar na sol dàlli weñ di daw ba mu dammatoo nga jox ko loxo.Sëriñ bi nee na Charii’atu mi ngi mel ni Safiinatu (gaal) ci maanaa ak tollooy araf, ku ci duggu muccu na, duggal ànd ak sa njoñ.Sëriñ bi nee na xam Yàlla mooy àjjana ju teew moo tax saa Boroom ni Wa liman xaafa maqaama Rabihii jannataani.Sëriñ Ngumba Ture radiya Laahu anhu da ni bis Sëriñ bi man déey Yàl-la bëggalu ma ko dara, Sëriñ bi ni ko Bismillaahi, Ngumba nga ni lan ? Mu ni ko Yàlla bëggalu ma ko daraSëriñ bi ni ko mbaa yëg nga ni soo ko bëggaloon dara yoralu la dara, ba mu la bindee ba noppi da laa bindal mbooleem li mu la nar a jox boole la ak koo xam ni nii da ni la àndal ak koo ka yoralu ma la dara kat.Sëriñ bi nee na bi ma sama Boroom fii fi àdduna ma ñëw ngir mottalil Rasuulu Laahi saws ligéeyam baDamaa taseek Lislaam mu ànd ak Alxuraan ni dañuy gàdday génn réew mSëriñ bi laaj léen lu tax ? Lislaam ni ko dañu ni dañu may dimbali di ray samay doom di ray samag njabootAlxuraan ni ko dañu maa def fowukaaySëriñ bi ni léen ñëw léen ñu dem, bu ñu demee waxu ma nit ña waaye man lu war ci yéen di naa ko def.Am na ñu Sëriñ bi woo woon di léen tàngalal, ba mu léen joxee kaas ya ni léen bala ngeena naan na ngeen déglu ma defal léen ci pas-pasu jariñuKu ci yorati ab kaas guux bu njëkk bi da ngay wax Bismillaahi Maxfiratu Laahi, ba ca tegu nga wax Bismillaahi Raxmatu Laahi, ba ca tegu nga wax Bismillaahi Ridwaanu Laahi, lu ngeen ko gaaw-gaaw teg fi suuf dee léen ko wax.Am na ku masa toog fi Sëriñ bi ba mu yàgg mu ni A’uuzu billaahi mina chaytaani rajiim, Sëriñ bi ni ko rajiim moo mu ngeen di muslu xam ngeen ko ? Mu ni ko déedéetSëriñ bi ni ko des na ci kanam tuuti ku fi faatooti moo lay tàgge.Sëriñ bi nee na mbindéef yi bu ñu bàyyi woon juróom ñetti yëf jublu seen Boroom di na léen wàcceel xéewal goo xam ni di nañu ci man a jaamu Yàl-la te doo tu ñu sonnuJuróom ñetti yëf yi ñooy : xam Yàlla te toppuloo ko, jàng Alxuraan te doo jëfee la muy digle, bëgg Rasuulu Laahi te doo jëfee sunnaam, lekk xéewali sunu Boroom yi te doo ko sant mukku, bëgg àjjana te doo def lu la fa yóbbu mukku, ragal sawara te doo bàyyi lu la fay yóbbu mukku, muslu sey-taane ci kaw te ànd ak moom ci biir, suul ku faatu te doo waaru mukku.Sëriñ bi nee na ñi ànd ak man ñenti xaaj la ñuÑii ñi ngi ci dëgg gu weex tàllÑii ñi ngi ci fen wu ñuul kukkuÑii ñi ngi ci fen wu nëbbuÑii ñi ngi ci jaxase dëgg ak fen waaye kiy tàggale dëgg ak fen ci sama ginnaaw lay ñëw mi ngi ñëwBu dikkee di na tàggale dëgg ak fenÑi may tuddoo te nangu wu ñoo jébbalu ñi ngi ci fen wu ñuul kukkuÑi nga xam ni da ñu ni jébbalu nañu te nangu wu ñoo ñëw wuyusi ñi ngi ci fen wi nëbbuÑi nga xam ni da ñoo jébbalu ba noppi yëkati seen bopp bàyyi ko fii te nangu wu ñoo wone ni ay taalibe la ñu ñi ngi ci dëgg gu jaxasooYaa ahla bari Yaa ahla baxri uujuu libari Baxri saxaa’iÑi nangoo jébbalu nangu maa toppu ñi ngi ci dëgg gu weex tàllYaa ahla barri waa jéeri bu ngeen déggee jéeri, ñiy jàng ci kaw gi laa waxYaa ahla baxri yéen waa géej gi bu ngeen déggee géej gi woo wu ma waa géej gi ñi géeju laa wooUujuu wëlbatiku léen wuti Baxri saxaa’i géejug tabe feeñ naLii ma léen di wax na ngeen ci jàpp, na ngeen ragal Yàlla te nekk ci ag njub te nekk bennLu ci waay am na ko bokk ak moroomam te ngeen gëm Yàlla te xam ni Yàlla mooy benn buur bu dul am ñaareel te képp ku ñu bind Yonent bi SAWS moo la gën du sa moroomDikk naa fii ngir xamal léen ni ngeen war a toppee Yonent bi SAWSMa bëgg Yonent bi SAWS ba nga xam ni moom rek laa bëgg, moom rek la Yàlla bëggNgir won léen ni ñu ko war a toppee te mooy topp ko te doo ko booleek dara, wattu sa Boroom, wattu sa moroom.Sëriñ bi nee na di naa nekk foo xam ni doo tu léen ma gis waaye da fay mel ni ku ubbi am taax duggu ca biir ub buntu ya lu ngeen def ma gis ko lu ngeen wax ma dégg ko.Am na ñu Sëriñ bi masa wax Bismillaahi seen ñëw gii ngeen ñëw mbaa nawu léen seen bopp ? Ñu ni ko déedéet, Sëriñ bi ni kenn ku nekk da ñu fab ab buum roccantal ko ci baatam, mbaa xam ngeen ni ña toog it seenub yaafuus ba wu léen fa ? Ñu ni ko waawSëriñ bi fii ku fi ñëw da ñu la fee indi.Sëriñ bi nee na lii ma léen di digal toggug ku xiif la, balaa ma léen koo digal def ko, su ma noppee gaaw léen defi ko.Sëriñ bi mas naa laaj man kaana lillaahi kaana Laahu lahuu lu ñu ci jublu? Ñu ni ko ku nekkal Yàlla, Yàlla nekkal laSëriñ bi ni jublu wu ñu ci loo luKu lottul ci dara kenn manu koo nekkal ci dara, ku nekkal Yàlla ci ndigal yi mu jox la la yell ci yaw.Sëriñ bi ca Gànnaar am na bis mu jóg bëgga duy ag satalaam, bi mu aksee fi ñuy rootee gis góor ña ak jigéen ña jaxasoo mu taxaw am naar bu ko gis xam ni daa bëgga duy mu ñëw jël satala gi duyal ko Sëriñ biSëriñ bi ni ko jazaakumu Laahu xayran, ginnaaw loo lu amaat na ñaari at Gànnaar door faa jógeBi mu ñëwee Njaaréem ba yàgg fa naar boo bee ñëw fa yendu fa ba ngoon gisul Sëriñ biBi Sëriñ bi génnee ci tàkkusaan muy wax kàddu yu ñagas di fàttali Sëriñ bi loo leeSëriñ bi ni ko ameelu ma la benn xàq ca duy goo gee nga ma duyaloon sama satala gi ñetti yoonKeroog ba nga ma ko duyalee laa dox sa digg ak sawara te fa nga waroona dem.Am na séeréer bu ñu masa wax da ñoo bëgg nga ligéey Sëriñ bi bi mu ñëwee ba xool ko daa wax ni Yàlla bu doon ñaar benn bi mi ngi ci kaw suuf.Sëriñ bi nee na jëw moo gën a bon sàcc ndax sàcc man naa jariñ ka ko def mel ni mu sàcc am mbubbu wala lu ñuy lekk, jëw moom du jariñ boroom dara te dafay dindi ag ngëm ci ab xol.Sëriñ bi bi muy nekk fa niti Galwaa ya daa am ku ko daan ligéeyal ci ñoomBi mu faatoo mu wax léen jaay léen ma ko ndax ñoom da ñu daan jëfan-dikoo ku faatu ci ñoomBi mu ko jëndee suul ko fi suuf ñu sulli ko ginnaawam gisu ñu fa daraBa ñu ko laajee mu xamal léen ni da koo yóbbu feneen.Am na naar bu mas a ganesi Sëriñ bi Njaaréem am fa ñetti weer, Sëriñ bi fonk ko loolLéeg-léeg daan na doxantu ba fa ñuy jàngee Kaamil laaj fa ab jukkiAm bis mu ni Sëriñ bi daa am lu may laaj ? Sëriñ bi ni ko lu mu doon ? Mu ni ko damaa gis Alxuraan kenn du ko jàng ba kenn daanu du Gànnaar du fii te sa Xasiida yi ma gis bu ñu koy jàng taalibe yi di dañ garab yi ak tabax yi di summi seeni sër di joxe seen alal, loo lu jaaxal ma ? Sëriñ bi ni ko demal fa néeg ba nga nekkoon di naa la tontuBa ñu demee ba digg bëccëg, Sëriñ bi yónnee ko dugub ju ñu soqul ni ko na ci añ, mu ni ko lii maneesu cee añ, fobal yët koBi ndaw la ñëwee Sëriñ bi ni ko daa añul ? Mu ni ko nee na maneesu cee añSëriñ bi ni ko tegal foo fu joxaat ko laax bu ñu def dax ak diw ak tànkub xar bu ñu lakk ak warga ak suukar ba mu yeggee mu daa di jëfandiku ba suurCa ngoon ga Sëriñ bi woo ko ni ko loo lee njëkka ñëw lu tax manoo cee añ ? Mu ni ko da ñu koo defarul, Sëriñ bi ni ko Alxuraan dugub la maa ko soq wal ko ba def ko ni li ma la mujjee jox.Am na ci taalibe yi koo xam ni Sëriñ bi da ko daan woo lu mu doonoon ku fonk boppam ci wàllug col, am bis Sëriñ bi woo lu ko fekk mu sol yëre yu ràññeeku ba tax bi mu aksee toogul fi suuf, Sëriñ bi ni ko diw mu ni Mbàkke fii kenn baaxu fi kenn ku nekk yaa ko fekk ci jikkoom defar ko, fekk ma ci sama jikko defar maSëriñ bi muuñ.Sëriñ bi nee na bu ngeen xëyee na ngeen jiital jaamu Yàlla teg ca ligéey def coono muy seen noflaay, def naqar muy seen bànneex, wéttalikoo Yàlla te baña wéttalikoo jëmm, def ndigalul Yàlla muy seen sëriñ te baña def ab sant muy ab sëriñ.Sëriñ bi nee na bu léen bokk ci ñiy fanaanee tawte xëy aw mar ray léen, xam ngeen luy waral loo loo ? Ñàkka taataan rek moo koy waral, na ngeen fexe ba loo lu bu mu léen dal.Sëriñ Moor Absa Lóo radiya Laahu anhu mas naa jox doomam Sëriñ Saaliw Lóo radiya Laahu anhu ab Kaamil ni ko yëtal ma ko Sëriñ Tuubaa fekk am na bataaxal bu nekk ca biirBi mu ko joxee Sëriñ bi mu fob ko taf ko ci ab dënnam ab diir bu yàgg, ubbi ko génnee këyit woo wee jàng ko ni ko Saaliw mu ni ko Mbàkke, Sëriñ bi ni ko sa baay Moor Xabsa kat fere yi lay tawat ci bataaxal bi ngir ni mu bëgg ñu mel ni melu ñu ni waaye boo demee nee ko àndandoo yi da cee am ñu dul àgg, àndandoo yi da cee am ñu dul àgg, soo demee nee ko yawmal xiyaam ku la gisul du la lëjal.Am na bis Seex Ibra Faal wéradi, Sëriñ bi yabal ay ndaw ni léen dem léen seetal ma Ibra FaalBa ñu génnee Sëriñ bi woo waat léen ni léen damaa bëgg ngeen seede ni jëmm joo ju ngeen jëm noo nu la dalee ca karawu bop-pam ya ba ca we yi tànkam ya lu cay metti ligéeyal maa tax.Sëriñ bi nee na koo ku yor ab deram dem ba ca barabu jullikaay mu lal ko fa julli fa ràkkaa ya ko soob, jóg yëlab ab deram karaw goo gee wadd ca der ba ndax boroom der ba di na ko fob di ko taqalaat ca der ba? Ñu ni ko déedéet MbàkkeMu ni karaw goo gee wadd, wadd goo gu mu wadd xam ngeen lu ko waral ? Ñu ni ko yaakaar nañu ni ñàkka dëgër moo ko waralSëriñ bi ni kon ŋoy léen bu baaxa baax ba bu ñu yëlabee der bi du ngeen wadd.Sëriñ bi nee na jamonoo ngi ñëw joo xam ni mbon gay xew ndey ju bon sababu ko, baay bu bon sababu ko, nammeelug Buur bi la.Sëriñ bi nee na jamonoo ngi ñëw joo xam ni góor ñi da ñuy gunge tubaab yu góor yi jëm sawara, jigéen ñi da ñuy gunge tubaab yu jigéen yi jëm sawara.Am na koo xam ni daa yàgg ci kër Sëriñ bi te seexul, mu ciy wax ak Sëriñ bi bisSëriñ bi ni ko man bala maa fob mbooloo di ko tofal ci nit sémbi ab géttam ci sawara ba noppi door caa def leneen lu ma koy defal.Am na bis ñu defaral Sëriñ bi ab néeg ci Njaaréem ci ag mujjam ci saayirNgelaw lu metti daaneel ko, ñu koy jàmbat, Sëriñ bi ni léen Israafiil la bu ngeen xamoon li mu nar du ngeen tawat néeg bu daanu.Am na bis komaandang woo lu Sëriñ bi mu ñëwBi mu ñëwee mu ni ko maa la woo lu, Sëriñ bi ni cell, mu ni ko maa la woo lu, Sëriñ bi ni cell, mu ni ko Ibra Faal dafay def bu may noppalu ci sama waxtu noppalu yi mu may yàqal ngir sikkar yi, aaye ko wala ma delloo la ci géej giSëriñ bi ni bëréet joxoñ ko mu daw duggu ca néeg ba ub buntu biSëriñ bi wax ka fa nekk ni ko nee ko na dikk delluwaat ci wax jiKoo ka ni ko ñeme wu ma koo fëggSëriñ bi ni ko na ci dellu bu ci dellu woon nit ku weex jeex ci suuf tay, la ma doon ligéey ca seen biir yegg na, bu ci dellu woon nit ku weex jeex ci suuf.Am na ku mas a ñëw ci Sëriñ bi di ko diis ndimbal te tollu ci digg dooleemSëriñ bi ni ko bindal ma yëngu mu bind koSëriñ bi ni ko bindal ma yokku mu bind koSëriñ bi ni ko bindal ma jekki, mu bind koSëriñ bi ni ko bin-dal ma ñàkk mu bind koSëriñ bi ni ko jàng ko, mu jàng ko ni yëngu yokku jekki ñàkkSëriñ bi ni ko waxaat ko mu waxaat ko, Sëriñ bi ni ko gis nga ko lenn lu ci nekk kat moyul Boroom bi.Sëriñ bi mas naa teg loxoom yu tedd ya ci kaw Sëriñ Muxammadul Mustafaa ak Sëriñ Faadilu naan léen jaamuji léen Yàlla bu ngeen jaamu wul Yàlla li ngeen fi gis muy nuru dara def ko ci ginnaawub pël mu dem ak moom safu ma.Sëriñ bi mas naa wax Sëriñ Umar Njaay Ndankura radiya Laahu anhu, Umar na ngeen moytu ñent ngir ñentNa ngeen moytu tëraay bu bari ba dem ca biir bàmmeelUmar bàmmeel a ngi ñëw boo xam ni ku mu neex di nga tëdd ku mu neexul di nga tëddUmar na ngeen moytu noflaay bu bari ba jéggi siraatUmar na ngeen moytu ndamu ba jot ci seeni téereUmar na ngeen moytu mbégte mu bari ba dem àjjana ndax mbégte àjjana la yem.Sëriñ bi nee na mbokk man naa gën ay mbokkam waaye manul a génn ay mbokkamMbokk man naa ëppale ay mbokkam waaye manul a ëpp ay mbokkamMbokk man naa raw ay mbokkam waaye bu àndul ak ay mbokkam aw doxinam du rafet.Sëriñ bi nee na ñenti sëriñ yii ñoo am ak ñenti taalibe yii : gumba - gumba, njàccaar - njàccaar, gumba - njàccaar ak njàccar - gumbaGumba - gumba mooy sëriñ bu ànd ak taalibe bi te ñoom ñaar kenn Yàlla taxu koo jóg, bu ñu dajee mane gi ñuy maneek déggoo gi di na tax kenn du jiitu moroomam da ñuy lëngooÑaari gumba bu ñu àndee di dox ba kàmb galan léen nu ñuy def ? Ñu ni ko da ñuy daanu ñoom ñépp ci kàmb gaMu ni waawNjàccaar gumba mooy taalibe bi Yàlla tax a jóg mu wut ab sëriñ te sëriñ ba Yàlla taxu koo jóg, bu ñu àndee ba kàmb galan léen gumba ga dafay daanu ca kàmb ga, moom bu ñëwee teggi koGumba - njàccar mooy ku Yàlla taxul a jóg mu giseek ku Yàlla tax a jóg bu ñëwee ba gis kàmb gi da fay teggi jàll moom mi jiitu, ki toppu ci gin-naawam moom bu ñëwee da ciy daanuNjàccaar - njàccaar mooy ku Yàlla tax a jóg seeti ku Yàlla tax a jóg ñoom tam la ma waxoon ca ñu njëkk ña mooy dellusi waat, ñoom ñaar déggoo ga ñuy déggoo ak nammante gi ñuy nammante di na tax bu ñu àndee kenn du jiitu sa moroom da ñuy lëngooÑaari njàccaar bu ñu lëngoo di dox ba kàmb galan léen nu ñuy def ? Ñu ni ko dañuy teggi, Sëriñ bi ni mooy ñenti sëriñ yeek ñenti taalibe yi.Sëriñ bi nee na sama xasiida yi di na dem ba ci ay weñ la ñu koy waxee, bu keroogee doo tul am njariñ.Sëriñ bi mas naa laaj Sëriñ Muxammadul Amiin Jóob radiya Laahu anhu man jaa’a bilxasanati falahuu achru amsaalihaa nu ngeen koy firee? Mu ni ko ku jëf benn bu baax sunu Boroom subxaanahuu wa ta’alaa fay la fukkuSëriñ bi ni ko waxul man fahala (ku def), man jaa’a la wax, mu ni ko nun de Mbàkke loo lu la nu jàppoonSëriñ bi ni ko man jaa’a ku ko dikkee benn bu baax mu xool ko ba mu doy ko ba mu nangu ko falahuu achru amsaalihaa mu fay la fukku.Sëriñ Maalik Baasin Si ak Sëriñ Moor Xari Si mas nañoo siyaarsi bay dem, ba mu léen ñaanalee ba noppi ni léen dem léen ca Muxammadul Amiin Gay mu dénk léenBa ñu ñëwee fa moom mu ni léen ndaw yu wattu Alxuraan di ko jàng, jàng diine di ko jëfee moo lus léen di war a dénk xanaa ngeen moytu bëgg àdduna bari na gàllankoor yoo xam ni bëgg àdduna rek moo koy waralBi ñu ñëwaatee ci Sëriñ bi ba wax ko ko mu ni léen gàtt na waaye am na solo ndax àdduna lu yàqu ci biiram la yàqoo, lu baax tam ci biiram la baaxee.Sëriñ bi nee na Ibra Faal bàyyi na boppam, bàyyi ay mbokkam, bàyyi Boroomam ngir man, defaral naa ko boppam boolekook ay mbokkam marale-kook BoroomamBoole naa kook ñoo xam ni bu ñu gënul ay mbokkam it ñoo gën ci moom ay mbokkam.Sëriñ bi nee na bi muy tollu Jeewal am na soxna su ko duyaloon ag satalaam mu laaj ko noo tuddu ? Mu ni ko Njéeme BaSëriñ bi ni ko tuddoo noo nu jéem ba nga tuddu daa am lu ma sama Boroom di jàngal ci sa tur wi, daf may xamal ni ñii lu ñu jéem ci man it da ñuy mujju ba.Sëriñ Iisaa Jenn mas naa indi ay weer jox ko Sëriñ bi ni ko di na baax ci mbind miBa ko Sëriñ bi takkee am ku fa nekkoon ni ko boo ko xawoon a toppalsi ci bakkan bi, Sëriñ bi daa di koy sànni ni ko topp bakkan.Sëriñ bi mas naa wax guddig Gàmmu dee léen ko daje fa jàkka ja di ko fa defee.Sëriñ bi nee na ci jumaay njaaréem bu doon am tur Najaatu ahlil ardi wa misbaaxu ahli samaa’i (muccug waa suuf, lampub waa asamaan) lay tudduAy naar mas nañoo wax Sëriñ bi xanaa doo nelaw guddi ? Mu ni léen nee wu ma du ma ko def sax waaye sàkku ma fu ma koy nég.Sëriñ bi bi muy sooga ñëw jolof, kilifa ga fa nekkoon daa dajale Jolof gépp ni léen lu yàgg-yàgg bu fi kenn sarax ab taalibeSëriñ bi dajale taalibe yépp ni léen lu yàgg-yàgg bu fi kenn yelwaani.Sëriñ bi mas naa génn bis, Sëriñ Abdu Raxmaa Siise radiya Laahu anhu daw ba aksi, Sëriñ bi ni ko Abdu yaw ana looy waaxu ? Mu ni ko damay déglusi waxtaan wi, Sëriñ bi ni ko tuub ko man du ma waxtaan damay jàngaleMu ni ko kon damay déglusi njàng mi.Am na naar bu masa jàngal Sëriñ bi Xasiidag Sindiidi ba mu jeex mu teg ca lii : Wa jud lixaari’ihii inda xaa’ilihii burdan jadiidan yaqiihil barda Yaa LaahuSëriñ bi jox ko mbubbu ak mbàjj.Sëriñ bi nee na doomu Aadama ju nekk wurus laBu ñu ko gasee ba génnee ko da ñu koy yóbbu ca tëgg ba mu defar ko ba ñu man koo waaje waaye bu ñu ko deful noo nu ku ko gis te xamul wurus du xam lu mu doon.Sëriñ bi mas naa wax Sëriñ Muxammadum Mustafaa, lu mata def def naa ko, li ma léen di digal mooy ànd tey jariñante.Sëriñ bi mas naa am ku faatu te jege ko lool ci ag mbokk mu am ku mu woo ni ko yaw mi mu bokkal Sëriñ Moor Anta Sali radiya Laahu anhu demal taxawu ko man Aadama mu njëkk ma boole wu ma ak moom waxu ma la ak mii.Sëriñ bi nee na bari na ku nekk fii fi man te nekku fiBari na ku nekk ca Bamako te nekk fi man.Sëriñ bi nee na sunu Boroom juróomi gaar la amBu njëkk bi mooy wéetal ko, bu ñaareel bi mooy jéggalu ko, bu ñetteel bi mooy tuub, ñenteel bi mooy réccu sax ca dàkk, juróomeel bi mooy jeex ci moom tàkk ba bu ñu la woo wee àdduna nga wuyu allaaxira.Sëriñ bi nee na saa Boroom nos na mbindéef yépp teg ci sama loxoKuy bañ aka xëccu da ngay poraxaan (mooy nosub bakkan bu xëtt), ku gàntu ba sa bakkan xëtt it ma yóbbu nos bi jox sa Boroom ni ko yaa ma ko joxoon.Sëriñ bi ca Gànnaar mas naa wax damaa bëgg ñu wàññi njël li, ragal njël sax taxul ndax Gànnaar gépp man naa léena reggal ci cere ak ndawal ci sama loxo bu tuuti bii waaye daa am malaaka yoo xam ni da ñuy indi reerub leer te ku ñu fekk nga regg, du ñu la jox ci reer boo bu.Sëriñ bi mas naa wax Sëriñ Mbàkke Juuf radiya Laahu anhu Ibra Faal de góor la mu ni ko waaw-waaw Mbàkke, Sëriñ bi ni ko bi mu jëmee ci man jommalu ma waaye defe naa ni naxu ma koBi mu dikkee bàyyi boppam bàyyi ay mbokkam bàyyi Yàlla ma ko bindoon ngir sama jëmm jii, defal naa ko loo xam ni moo ko gënal boppam, gënal ko ay mbokkam te tàggale wu ma ko ak Yàlla ma ko bindDa ngaa xamul ni bu ma woo woon Ibra Faal mu ñëw ma ni ko Yàlla ma taxoon nga di ma toppu toppatu ma ko du tax mu dellu ginnaaw ci toppu gi mu ma toppoon waaye defe naa man it fay naa ko ndax bu dajale woon ñi mu àndal ñépp ni léen kee taxoon ngeen toppu ma wacc naa ko du tax kenn dellu ginnaaw.Sëriñ bi mas naa tomb tomb yu bari ci wet gi, tomb benn tomb ci wet ga ca des, tomb ay tomb yu ko wër ni mbooleem mbindéef yépp ñi ngi nii (mooy tomb yu bari yi), fii man maa fi nekk (mooy benn tomb bi) xuyuuru dunyaa wal’aaxira (yiwu àdduna ak allaaxira) ñooy tomb yi ma wërKépp koo xam ni saa Boroom namm na ci yaw nga jariñu daf lay xiirtal nga bàyyeekoo fee fekksi ma fii.Sëriñ bi nee na daa seet àdduna lépp di mattum sawara, ma ni saa Boroom sa jaam yii dégmal sawara nii tee nga maa dimbali ma dem xettaliji léen, boo léen lakkee du la wàññi dara du la jariñ dara tee nga maa bàyyi ma xettaliji léen mu ni ma demal.Sëriñ bi nee na jaamu yépp daje nañu fa sunu Boroom, jébbalu gën cee noppale mi ngi mel ni ku yor satalag ndox ñëw ba ci koo xam ni daa yor géej aki teen aki dex nga jox ko ko mu sottiko ca ni la foo fekkati ndox sa  ndoxaKi nangu wu la jébbalu mooy ki yor satalag ndox àttanu koo joxe te bëgg a sangu, bëgg a fóot, bëgg a raxas.Sëriñ bi bi mu taxawalee Daaray Kaamil da caa def ab lal def ca am mbàjj akub darab wut ag gaal ñu di ca dugal Kaamil ba di ko teg ca kaw lal ba.Sëriñ bi nee na wa laziina jaahaduu fiinaa lanahdiyannahum subula-naa, ñi nga xam ni da ñuy wut seen Boroom ñooy ñi nga xam ni da ñu koy wut ci ku ne di ko wut ci fu ne di ko wut ci lu neSu ko defee sunu Boroom ni léen maa ngi nii yeksi léen.Sëriñ bi am nay jamono yoo xam ni ku dikk ci moom di bëgg a jàng da naan la demal diisóok waay joo jee (Seex Ibra Faal), boo ñëwee ci moom mu ni la da ngay jébbalu.Sëriñ bi julli gi mu julli woon ci kaw géej gi tisbaar ak tàkkusaan la woonBi mu jullee tisbaar ñaari ràkkaa ci kaw ndox mi ca mujjug muxtaar ma daa noddu ca kaw ndox ma ni tekk mel ni kuy xaar ku jullisi daa di julliwaat ñaari ràkkaa doora yéegaat ca gaal ga.Am na ku masa wax Sëriñ bi damaa gis mbindéef yi ñu mel ni ku jëm ci kàmbug sawara ba noppi di fecc xanaa njàccaar da léena war a yëram waaye waru léen reetaan ? Sëriñ bi ni ko woppi dee ku mu nekk ci sa kanam  ak sukraat ak laajtew bàmmeel ak taxawaayu bis penc ak jéggi siraat ngay xàqataay.Sëriñ Moor Kumba Kan radiya Laahu anhu  daa mas a yónni ci Sëriñ bi ku ñuy wax Móodu Ba radiya Laahu anhu ni ko boo demee nee ko Moor Kumba nee na daa bëgg ñu musal ko ci dee ñu di ko diri mook ay njoñam (boo ba ca jamonoy pest ba la ñuy suul ñu bari ci benn pax, di léen takk ciy buum di diri)Sëriñ bi ni ko demal kër diw ba subaCa suba sa Sëriñ bi woo ko, ba muy ñëw di daw, bi mu aksee daw ya mu doon daw tax na li Sëriñ bi wax déggu ko te ñeme wu la wax Sëriñ bi déggu ma ko te ñeme wu la delluSëriñ bi ni ko fii ku fi ñëw war ngaa xam ni nopp déglu lay jariñ ba bu ñu la waxee ngeen dégg ko, xel tam war ngaa xam ni jàpp lay jariñ ba bu ñu la waxee nga jàpp ko, làmmiñ tam nettali lay jariñ ba boo demee man koo nettaliSëriñ bi jël kaala ga teg ci gémmiñ gi ni ko boo demee nee ko na wax jaam ñi nañu muslu ci ngëm gu rekkiku ndax ku faatuwaale ak ngëm bu ñu ko sangul, sàngu ñu ko, jullee wu ñu ko du ko wàññi daraKu faatuwaalewul ak ngëm bu ñu ko sangee, sàng ko, jullee ko yit du ko jariñ daraAm na ci taalibe yi ñu doon feeñal seen man-man ci baatin, Sëriñ bi ni léen bàyyi léen seen po mi.Sëriñ bi mas naa woote ni li ma léen di doyee mooy bis boo ba sunu Boroom subxaanahuu wa ta’alaa tuddu ci Alxuraan ba tuddu ko junniy yoon yu des benn, bis boo bee la muy rëy-rëy saa Boroom benn laaj la ma fay laaj ma tontu mu dellu ma tontu ko daje ba jeexDama naan Axmadu Mbàkke diggante ba nga nekk Njaaréem ginnaaw bi nga jógee ci tukki ba ci loo nekkoon ? Ma ni ko Maa nga woon ci def say ndigal bàyyi say tere, ña nekkoon fi man tey wëyee sama ndigal ña nga doon def say ndigal di bàyyi say tere, ña sori woon te fa ñu nekk samay ndigal la ñu fay wëyee ña nga doon def li ngay digle di bàyyi li ngay tereBi ma fay bàyyeekoo tam bind naa li ngay digle bind naa li ngay tere bàyyil fa ñiy ñëw sama ginnaaw te bu ñu ma fa fekkoon ànd ak manBa ñu yëree mbind ma da ñoo def seen yitte jépp ci def ndigal yi bàyyi tere yi, sunu Boroom ni ma Adxuluul jannata antum wa azwaajukum tuxbaruun..azwaajukum joo jee li muy firi mooy ci la tollantiwoon ñi def samay ndigal bàyyi samay tere àndal ak ñoom duggu àjjana te kenn du léen seetKeroog ku fa des la la fa tax a des yaa ko def.Sëriñ bi mas naa wax xam ngeen luy muriid saadix ? Ñu ni ko xanaa mooy kuy def la ko sëriñam digal di bàyyi la mu koy tereSëriñ bi ni léen muriid saadix da fay njëkka doon saadix ci Boroomam ba noppi door a ñëw ci sëriñam bi muy toppuNi gees Sëriñ Móodu Lamin Gay radiya Laahu anhu ni ko Ax-madu bu ñu la ni woon bul julleeti nooy def ? Te ngeen di julli ? Sëriñ bi ni ko waaw, mu ni ko du tee nuy julliSëriñ bi waxaat ko ko, mu ni ko te du ngeen julli ? Sëriñ bi ni ko waaw, mu ni ko te Yàlla ma ko digle woon digle ko? Sëriñ bi ni ko waaw, mu ni ko du tee nuy julli, Sëriñ bi jox ko loxo ni ko man yahdii Laahu fahuwal muhtadi.Sëriñ bi nee na fu fi waay nekk ci yéen na def jàkk Lislaam, lu Lislaam bëgg mu bëgg ko, lu Lislaam bañ mu bañ ko.Sëriñ bi nee na tubaab yi fi ñu mujju man ak ñoom damaa mel ni xalu sawara wu nekk ci seen loxo ci biir tenq te barab ba nekk ci mboob, lëndëm it te bu rotee mboob ma tàkk ci seen kaw.Am na ku mas a ñëw ci Sëriñ bi ame daraja lool am ku wax ni boroom barke laSëriñ bi ni bàyyi léen ku diisal jibaam mbooloo topp ko ngeen wax ni boroom barke la, bu taxoon a am barke, tubaab yi am barkeXam ngeen ku am barkee ? Koo xam ni su ñu la sangee, wodd la, tëral la ci sa bàmmeel nga tëdd man a nelaw, koo kee moo am barke.Mas na ñuy jàng ba aksi ci yubachirukal Baaqii bixattii karaamatan wa in kuntu an ardil Madiinati zaa na’yi, Sëriñ bi ni léen taxaw léen ni ci bayit woo wu laa xamee ni ab ligéeykat du jar muy gàddu ab goppam di wër boroom tool bi naan ko maay diwFu waay nekk te nekk ci waar wi te tàggook caaxaan, añ di na ko fa fekk.Sëriñ nee na dee léen taxawaalu fu dara nekk dégg ngeen ko, dégg ngeen ko, dégg ngeen ko.Sëriñ bi mas naa woote ba ñu daje mu ni Masàmba jógal mu jóg, Sëriñ bi ni ko ndax séen nga ka mujju ci mbindéef yi ? Mu niko fii fépp aw nit laSëriñ bi ni ko lii fii rek la am mbooloo mu tollu nii nga dajale léen fi barab te bu ñu fi jógee fu ñu dem di defar ña ñu fa fekk fii rek la am, fii la njëkkee fii lay mujjee fu dul fii mbooloo mu fa daje da ñu léen di dimbalikoo waaye dimbali wu ñu léen.Sëriñ bi mas naa wax Sëriñ Maalik Njaay neel ñépp ñu julleesi fi tàkku-saan bisub gàwwu weeru tamxarit wi mu noppaloo fukki fan ak juróom bennBi mu sëlmalee ni Masàmba mbooloo mi ndax ñépp ñëw nañu ? Mu ni ko ñi ëpp ñëw nañuSëriñ bi ni haakazaa Masàmba noo nooy waxin wi daa di ni maa léen woo di léen yëgal ni yàggadi wu ma fi gàttumab tànkJëf naa ngeen gis wax naa ngeen dégg bind naa ba fiWooteloo nañu ma woote naa, ñi wuyusi wàcc nañu maa ci des, ñi wuyusiwul wàcc naa ñoo ci desBàyyi naa léen ak seen coowal weeru koor ak julli juróom waaye di naa léen digal ndax yéena ngi jëm ci jamono joo xam ni juróom yii ñoo ciy taxa muccu : noppi, jekki, jaamu Yàlla, ligéey, loo am doyloo.Am na ku mas a jébbalu ci Sëriñ bi ca Njaaréem ni ko teen bee sax boo ma waxoon demal tàbbi ca ma tàbbi caSëriñ bi ni ko du ma la ko wax ndax tàbbi ci amalu la njariñ amalu ma njariñ te Yàlla digalu la ko, ana lu ci nekk ? Dangaa bëgg Yàlla fayla loo jëful nga di ma ko waxee noo nu waaye loo lu amul, demal jaamuji Yàlla loo lu laa la digal.Am na ku Sëriñ bi masa wax koo ku kan la ? Mu ni ko mana Ibra Ñaan, Sëriñ bi ni ko Ibra Ñaan looy ñaan ? Muy bëgga wax, Sëriñ bi ni ko ag taalibe.Am na ku masa jébbalu ci Sëriñ bi ni ko damaa bëgg nga jox ma ndigal, Sëriñ bi ni ko damaa bëgg nga toog te déglu ma, bu ma doon toog ba nga wax ma li ma la wara digal ma koy soog a xam kon matu ma la ab sëriñ.Sëriñ bi mas naa wax xam ngeen luy taxa dem ca barab bu tedd baa ? Ñu ni ko xanaa nga dimbali nu ciMu daa di bind ci suuf jébbalu ni xam ngeen jébbalu nu mu demee ci yoonu àjjanaa ? Ñu ni ko xanaa nga dimbali nu ci, Sëriñ bi ni fii gaalug jéeri ji di taxaw (saxaar) ku fa dem bëgga duggu nan ngay def ? Ñu ni ko da ngay wut paas, Sëriñ bi ni bu gaal gi dikkee nga wut paas duggu nag ? Ñu ni ko bu gaal gi demee yóbbu la, Sëriñ bi ni boo wutul paas ba noppi duggu ci gaal gi ? Ñu ni ko bu gaal gi demee yóbbu la ? Sëriñ bi ni demin wu diis ngay demBoo wutul paas duggoo ci gaal gi nag? Ñu ni ko bu gaal gi demee bàyyi la fiSëriñ bi ni loo lu laay bañ, moom duggu ci gaal gi ñu lay fitnaal ba nga àgg ci ab dëkk sax moo gën bañ a duggu ci gaal gi ndax bu gaal gi demee bàyyi la fi doo dem fenn.Am na naar yu masa ñëw  ci Sëriñ bi ca Gànnaar ni ko da noo dégg ñu ni yaaw ak Rasuululaahi SAWS lenn ngeen ? Sëriñ bi jëlum soow def ca ndox suukar ko ba mu seey ni léen naan léen, ba ñu ko naanee ba noppi, Sëriñ bi ni léen ndax man ngeena tàggale ñett yoo yee lu ne dellu fa mu nekkoon ? Ñu ni ko kenn manu ko ku dul YàllaSëriñ bi ni léen bàyyi léen nu foo fee.Sëriñ bi mas nay wax ci Yonent bi SAWS am kuy defaru waat, Sëriñ bi ni ko abal ma fii, fu ñuy tuddee Yonent bi SAWS kenn warul a raf.Sëriñ bi nee na looy def te bëggoo ku ko gis, bëggoo ku ko wax, bëg-goo ku la ko fay, dawal ba ko fa seytaane laLooy def ci àdduna te bañoo ku ko gis, bañoo ku ko wax, bañoo ku la ko fay jàpp ko te bu ko bàyyeeti.Sëriñ Bàlla Faali am na kumu yónni woon ci Sëriñ bi boo ba mi ngi GànnaarBa muy dellu Sëriñ bi ni ko boo demee neel Moor Bàlla nañu sax ci niyatul xayri wa xawlul xayri wa fihlul xayri wa mulaazamatul xayri dégg ko ? Mu ni ko waaw, Sëriñ bi ni ko na léen saxal ci yéene aw yiw ak wax ko ak def ko ak taqoo ko te bañ koo bàyyiLu baax ak la ca des xam nga fu ñu diggaloo ? Mu ni ko xaaSëriñ bi ni ko fu guddeek bëccëg diggaloo, da ngay gis bëccëg ba yàgg gisatoo bëccëg guddi ñëw, nga nekk ci guddi ba yàgg bëccëg ñëw gisatoo guddi, noo nu la ñu demeeAmuluw diggLu baax ak la ca des amuluw digg, boo nekkee ci lu baax yaa ngi ci, boo ca jógee yaa nga ca la ca des, na ngeen seet seen bopp ci at mu nekk, weer wu nekk, waxtu wu nekk, saa su nekk, bis bu nekk muy juróomKu ci seet sa bopp te la nga nekk bañoo ku ko gis, bañoo ku ko wax, bañoo ku la ko fay jàpp ko te bu ko bàyyeetiKu ci nekk ci loo xam ni ba nga cay nekk bëggoo ku ko gis, bëggoo ku ko wax, bëggoo ku la ko fay dawal bàyyi ko faLoo gis lu mu doon te muy lu am njariñ, nga xam jëf ga la muy maye, xam bàyyi ga la muy xañe jarul nég ndigal defalLoo gis loo xam ni nii gis nga la ca nekk ci aw ay te xam nga def ga la muy wàññi, xam nga bàyyi ga la muy jariñ bul déglu ndigal bàyyilBoo gisee loo xam ni da ni cummu cu-mmóoral xamoo lu mu doon te xamoo lu mu cummu cummooral maanu ci ba gis ku la ca teqantal, bu ko teqantalee ba nga xam la ca biir, bu jaree jàpp nga jàpp, bu jaree bàyyi nga gën koo bàyyi.Am na ku mas a wax Sëriñ bi bi nga nekkee ci tukki bi da ñu daan ñaan nga bañ a dellusi, Sëriñ bi ni ko lu ngeen ci jublu ? Mu ni ko bañ ku ñu gën, Sëriñ bi ni ko da ngaa set waaye loo lee nekkoon na ci ñu bari, man damay yokku teraanga waaye du ma ko wàññi.Sëriñ bi nee na sëy ñett la : bu xaraam, bu dagan te amul barke ak bu dagan te am barkeBu xaraam nañu bàyyeek ña koy def sunu yoon nekku ciBu dagan te amul barke mooy bi nga xam ni nit kiy bëgg di na dajale li mu am lépp di la jox ba mujju di lebBu dagan te am barke mooy bi nga xam ni nit ki daa ñëw bëgg sa doom nga ni ko loo am ? Mu ni la lii laa am nga may ko.Am na bis Sëriñ bi wax Sëriñ Maam Moor Jaar doxal nu julli  mu ni ko maa la mag waaye yaa ma raw doxal nu julliSëriñ bi ni ko doxal nu julli maa la ko digalBa mu sëlmalee Sëriñ bi ni ko maa la mag joo ju nga wax tuub ko bok-ku ma ak yaw dara, Aadama ak Xawa boole wu nu, damaa ñëw ci àdduna seet àdduna gépp tundu Kajoor ak Bawol gën cee neexa jaamoo Yàlla ma dikk fi, bi ma dikkee ci tundu wi yër ko Bawol gën cee neexa nekk ma duggu Bawol, yër ko Mbàkke Bawol gën cee laab ma duggu ca, bi ma wàccee ci péncum Mbàkke Bawol seet kër Maam Moor Anta Sali gën cee laab ma duggu caBa ma ca dug-gee fekk néeg Maam Jaara gën cee sell ma duggu ciLii moo nu boole man ak yaw waaye bokku nu dara.Am na ku masa wax Sëriñ bi damaa bëgg ku ma jàngal ag taalibe àg-gale ma ci Yàlla subxaanahuu wa ta’alaa ? Sëriñ bi ni ko fii ma tollu damaa xat te yeggale taqoo baax na ci di naa la booleek Bàlla Faali Jeng, lu mu la digal def ko, la la fa war bu matee maay xamle ni mat na lu ca war maa koy def.Sëriñ bi nee na julliy juróom, woor weeru koor, joxe asaka, aj Màkka ginnaaw gëm Yàlla saa Boroom da koo sant jaam yéppBoo amee ab sëriñ bu ko dee def dee ko def, bu ko dul def dee ko defLu mel ni jàng Alxuraan ak naa-file yépp dee ko ci laaj ndigal moo gën.Sëriñ Masayeer Njaay radiya Laahu anhu bi mu jébbaloo ci Sëriñ bi, Sëriñ bi da koo tëye ab diir bàyyi ko mu daa di dellu ba benn bis Sëriñ bi woo lu ko mu ñëw mu ni ko sa mbokk yi da ñoo wax ni ba nga ñëwagul fii Alxamdu-lillaahi Rabbil aalamiin nga daan ubbikoo ci ag julli bi nga fi jógee di ubbikoo Bismillaahi Raxmaani Raxiim loo ci dégg ? Mu ni ko ci yaw laa ko déggee fekk ni am na ca mbokk ya ñu fa toogSëriñ bi ni léen julli defaroowul ci Alxamdu-lillaahi Rabbil aalamiin yàqoowul ci Bismillaahi Raxmaani Raxiim daa di ni Bismillaahi Raxmaani Raxiim ku mu? Ñu ni ko Yàlla, mu ni Alxamdulillaahi Rabbil aalamiin ku mu? Ñu ni ko Yàlla, mu ni Raxmaani Raxiim ku mu ? Ñu ni ko Yàlla, mu ni Maaliki yawmi diin ku mu ? Ñu ni ko Yàlla mu ni Haakazaa, iyaaka nahbudu wa iyaaka nastahiinu foo fu lay defaroo fa lay yàqooBoo nee iyaaka nahbudu wa iyaaka nastahiinu malaa’ika yi koy jël rot nañuBu ñu see-tee iyaaka nahbudu ji muy dëgg ci yaw, wa iyaaka nastahiinu di dëgg ci yaw ñu fob julli gi yóbbu bu dul dëgg ci yaw ñu bàyyi la ak sa julli, boo yaboo sëlmal.Sëriñ bi nee na lu waay am Yàllaa ko ko mayLu waay ñàkk moo ko ko ñaanul.Sëriñ bi nee na jëf bu sellee dafay nekk ci ag gaal du yàqu mukkuBu sellul nag dafay doon pënd bu ñu wesaare.Sëñ Fàllu nee na Sëriñ bi mas na léen a woo ba ñu aksi mu ni léen baax rek laa bëgg ngeen def ko ndax leneen lu ngeen fi saytu lu dul baax ab kàccoor a léen koy ëeppale te ab kàccoor lu mu barile-barile du am lu baax.Am na ku mas a ñëw ci Sëriñ bi ne ko damaa ragal ñett, mu ni ko ku ragal ñett da ngay def ñett BismilaahiMu ne ko damaa ragal wéetaay, Sëriñ bi ni ko deel jàng Alxuraan, mu ne ko damaa ragal ñàkk, Sëriñ bi ni ko loo am dee ko bokk ak nit ñi, mu ni ko damaa ragal gàtt fan, Sëriñ bi ni ko deel moyoo tooñ sa Boroom ak sa moroom.Am na ku doon nuyóok Sëriñ bi ni ko mbaa jàmm rek ? Sëriñ bi laaj ko luy jàmmMu ne cellSëriñ bi ni ko jàmm mooy jaamu Yàlla, barab bu ñu ko dul defee, bu fa jàmm njëkkee tam du fa mujju.Sëriñ bi mas nay jàppu fekk loxoom néwwi waaye tee wul muy bomb muy génnee dëtt ak dereet di wax naan, yaa xam nooy def waaye man ab jaam laa bu ñu digal te di naa def li ñu ma digal.Sëriñ bi mas naa woo ab taalibe mu ni Mbàkke, Sëriñ bi ni cam, àd-duna moo mana wore, ay jamono ci ginnaaw, nit ñi li léen daa bégloo mooy bokk ak buur aw sant, yàggul dara loola jeex tàkk ba mel ni masul a am.Sëriñ bi mas naa sëlmal jullig timis wax ni, barab ba ñuy dekkee ak ba ñuy daje daa soree lool, koo xam ni daan na taxawal julliy juróom, dañu koy defaral lu muy war ci yoolub ay julléem ba àgg fa ñuy dajee, ku daa wul taxawal julli juróom nag bu dekkee dañuy jàpp ciy tànkam di ko diri ci kanamam, wuti taxawaay ba.Sëriñ bi nee na muccu ak jàmmi àdduna ak allaaxira mi ngi juddoo ci yéene aw yiw ak wax ko ak def ko ak taqoo ko, loolu laa boole ci woy wiiAn’wi wa xul waf’al wa laazim taslam mukaraman rumil’ulaa bi kalimii.Sëriñ bi nee na xam-xam ñaar la, bi lay jariñ ci àdduna ak allaaxira ak bi la dul jariñ ci àdduna ak allaaxira, bi lay jariñ ci àdduna ak alaaxira mooy li nga xam ci lu baax di ko def ngir jëmmi Yàlla ak li nga xam ci lu bon di ko bàyyi ngir jëmmi YàllaBu nit dee génn àdduna, lu dul ñaar yii du ànd ak moom, li mu defoon ci lu baax moo koy tàbbal àjjana, li mu bàyyi woon ci lu bon moo koy musal ci sawara, lu dul ñaari xam-xam yii nag dafay jóge ca ka ko xam dellu ci téere yi, jóge ci téere yi dellu ci Alxuraan, dellu ci Lawxul maxfuuz, lii mooy xam-xam bi ñuy wax ci Alxuraan moo tax sunu Boroom di wax naan wa xul rabi zid’nii ilman ak kam min fi’atin xaliilatin halabat fi’atin kasiiratin bi iznilaahi daa di ni li tànnkat bi tànnal ka ñu tànn mooy la ñu tànn ci mbooleem yëf yi te mooy xam-xam bu am njariñ.Sëriñ bi nee na am xëy bu rafetul dañoo war a fas jom ci am ngont daa di ni am xëy nag mooy ag ndaw, li ci ëpp du rafet ngir jëfi ndaw, am ngont nag mooy jurόom fukki at jëm kaw.Sëriñ bi nee na ku jàngal ab néew ñéen-fukki Lixlaas ak benn, mi ngi mel ni nga fekk jaam bu ñu jënd ba jiital ko, nga dab ña ko jënd, jox léen la ñu ko jëndee, wacc jaam ba mu dellu ciy mbokkam.Am na ay naar yu mas a laaj Sëriñ bi, lu lay xamal waxtu bu tàbbee, Sëriñ bi ni léen yéen ci lan ngeen koy xamee, ñu ni ko ci ag tàbbeemSëriñ bi ni léen man ci jógal julli.Sëriñ bi nee na doomu Aadama ñaar rek la am : yéene ak tuubLi baax bu dee daa bari ba maneesu la def lépp, la nga man lépp da nga koy def, la ca des nga di ko yéene, bu ko defee ñu def la nga yéene ni la nga def di la ko fayLi bon tam su fekkee daa bari ba maneesu la ba lépp, da ngay bàyyi la nga man lépp, la ca des nga di ko tuub, su ko defee di na ñu ko far te lu ñu far ak lu ñu bindul ñoo yem.Sëriñ bi nee na, mbooleem li ngeen bëgg dee léen koy wutee ci topp Yàlla, mbooleem li ngeen ragal, na ngeen koy fegee ci bàyyi moy YàllaKépp ku daw jëm ci lu neex sunu Boroom, lépp lu mu bëgg daw jëm ci moomKu daw jëm ci lu dul lu neex sunu Boroom, lépp lu mu ragal daw jëm ci moomSëriñ bi nee na, ab jaam bu jubloo Boroomam di topp ay ndigalam, di bàyyi ay tereem ba àgg ca Moom, bu ko nee saa Boroom damaa bëgg nàngam, Mu ni ko sama jaam bi jël ko, bu ko nee damaa ragal nàngam, Mu ni ko bul ragal muccu nga ndax moo bind lépp te man na léppSu fekkee la mu bëgg lu Mu ko tànnal la, mu daa di ko koy indil na mu ko bëggee wa ilaa mu wuutee ko leneen lu gën ci moomBu dee lu mu ragal la tam mu dàq lépp wala mu dàq la mu cay ragal ba mu mel ni sawaray sunu Maam Ibraahiima wala géeju Muusaa alayhimaa salaamSëriñ bi nee na guddi gi lu guddu la, bu léen ko gàttal ciy nelaw, bëc-cëg gi lu sell la, bu léen ko nëxal ciy moy.Am na ku mas a ñëw ci Sëriñ bi ni ko dañoo nangu sama kër, Sëriñ bi ni ko man de amaguma kër daa di ni ko nit ku ne ñetti dal la am : dal bu njëkk bi mooy biirub ndeyam, dalub ñaareel bi mooy àdduna, dalub ñetteel bi mooy barsàq, bu fa jógee nag door a duggi këram.Am na kilifa gu mas a wax Sëriñ bi ni nga melee ni ku xamul àdduna te xam ko lool ? Sëriñ bi ni ko, xam koo tax nu wacc ko.Sëriñ bi nee na lu juddoo ci topp ndigal lu ne mi ngi xaar kay topp ndi-gal ca buntu àjjana, lu juddoo ci def i tere, mi ngi xaar kay def i tere ca buntu sawara, lépp lu juddoo ci àdduna dafay yëkëtiku ba ku ne gis ko mu wëlbatiku nekk pënd.Sëriñ bi nee na àdduna dëddu na te kenn manu koo jot, allaaxira dëg-mal na te kenn du ko raw.Sëriñ bi nee na kuy sàkku Yàlla sunu Boroom di na jariñu, jariñ moroo-mamKuy sàkku lu dul Yàlla di na duru, dur moroomamMbooleem tektalkat yi ñenti xaaj la ñu, ku lay tektal àdduna ak ku lay tektal jaamu Yàlla ak ku lay tektal xam-xam ak ku lay tektal YàllaKu la tektal àdduna fitnaal na la, ku la tektal jaamu Yàlla sonnal na la, ku la tektal xam-xam jubal na la, ku la tektal Yàlla noppal na laNdigal yi ñooy yoon wi jëm àjjana, tere yi tam ñooy yoon wi jëm safaan baSaa soo nekkee ci ndigal sóobu nga yoonu àjjana, safaan ba tam noo nu, man kaana yu’minu billaahi wal yawmil aaxiri fal yaxul xayran aw liyasmutSaa soo bëggee ak saafarawu dénk naa la FaatixaSaa soo bëggee muccu ci loo ragal dénk naa la Falaxi ak NaasiSaa soo bëggee ag wattu ci lépp dénk naa la Aayatul Kursiyu moo xam da nga léen di bind wala nga léen di jàngBoo bëggee am dara ci alal dénk naa la ngay jàng Suuratul Waaqi’a ci guddi.Mas naa am ku ñëw ci Sëriñ bi di ko jàmbat soxnaam su nanguwul a julli, ni ko manu ma koo jullilooSëriñ bi ni ko yaw ndax di nga julli ? Mu ni ko waawSëriñ bi ni ko kon daa nanguwula jaamu Yàlla ? Mu ni ko waaw, Sëriñ bi ni ko man nga waxtu julli wu jot nga ni ko jógal julli, mu ni ko waawSëriñ bi ni ko da ngay def loolu ba bis ba dikk ngeen ànd fa Ka léen ko digaloon nga ànd ak ña daan julli mu ànd ak ña daa wul julli.Am na ku ñuy wax Alasaan Ndiir ku bari woon alal, mas naa ñëw ci Sëriñ bi bàyyikoo Ndakaaru, ni ko dama doon indi asaka ndax damaa dégg ni ku ragal Yàlla la ñu koy jox, Sëriñ bi ni ko def nga lu baax, boo delloo Ndakaaru nga seet juróom ñett ñoo ñu sunu Boroom wax, koo ci gis nga jox ko ko, boo léen xamul nga seet ku léen xam mu xamal la ko ndax man damay génnee asaka te kuy génnee asaka du lekk asakaBi mu demee def noonu ba noppi ñëwaat beneen yoon, indi ñenti téeméer jox ko Sëriñ bi, ni ko def naa noonu nga wax waaye damaa bëgg ñent, Sëriñ bi ni ko bu ma ko xamee te muy lu Yàlla daganal te sant ma ko di naa ko defMu ni ko li may wax kay du lu xaraam, Sëriñ bi ni ko waxal ma dégg, mu ni ko damaa bëgg doom ju góor tey jaay bëgg mu barkeel ak guddu fan lool ak su ma dee wee daa di tàbbi àjjanaSëriñ bi ni ko li nga bëgg dara doonu ci lu yomb waaye di na ñu la teg ci aw yoon woo xam ne boo ko wàccul  di nga am li nga bëgg, ni ko doom jooju ngay wax, da ngay dem ba ca jigéen joo xam ne bëgg na la nga bëgg ko ay mbokkam bëgg la, nga def ca alal ju la lew, su ko defee boo ca amee doom sunu Boroom di na ko sàmm ba mu def li nga bëgg, mu ni ko man naa koSëriñ bi ni ko defal ndànk waxu ma di nga ca am doom, dama ni bu ci Yàlla dogalee doom di na la ko sàmmal ba mu man laa wuutuBoo dee jaay bëgg mu barkeel da ngay jaay lu mbindéef yi bëgg te yombal njëg gi ndax jafeelug njëg wala tëye lu nit ñi soxla ci sukraat la lay xaarSu fekkee da ngaa bëgg a guddu fan, na ngay moytu fecci worma ak dogug mbokkSu fekkee da nga bëgg boo faatoo daa di tàbbi àjjana, da ngay seet li Yàlla bëgg nga di ko def ba faatu, li muy tere yit nga di ko daw ba faatu, boo léen xamul nga dem ci ku ko xam mu xamal la ko, daa di ko bindal juróomi  jiim : je, ja, ju, ju, ja, ni ko jébbalu, jàng, julli, joxe, jannatu, mu ni ko xamu ma ko, Sëriñ bi ni ko boo dee jébbalu da ngay jébbalu ci ku mat ab Sëriñ, boo dee jàng Yàlla tax, boo dee joxe li ngay joxe lew, boo ko bàyyi wul tàbbi àjjanaDaa di koy bindalaat jurόomi jiim : ja, ja, je, ju, ja, ne ko jaay, jayu, jéelu, jooy, jaha-nama, mu ni ko xamu ma koSëriñ bi ni ko boo dee jaay day am àq yoo ci war a génnee, mel ni àqi waajur ak asaka ak sarax, boo ko génneewul nag mooy waral ag jayu te boo jayoo jéelu te boo jéeloo jooy daa di tàbbi jahanama.Sëriñ bi nee na àdduna ñett rek ñoo ciy farata, bi ci jiitu mooy jàmm te saa yu jàmm amee sa xel di na dem ci loo mos, boo mosee dara sa xel di na dem ci loo sol, bu yooyu amee ba noppi ci ngeen di nekk ci loo xam ne ay caaxaan rek la waaye yooyu ñooy farata.Sëriñ Isaa Jenn mas naa wax Sëriñ bi, aka neexoon ma moom suuf sépp muy wurus ak xaalis ba jox la ko, Sëriñ bi ni ko bu ma ko moomoon ba jox la ko ndax di nga ma nangoo taxawal ciw xal jenn saa ? Mu ni ko déedéetSëriñ bi ni ko tee ngeen a sant Yàlla.Sëriñ bi mas naa wax ay nit, jàpp léen juróom te bàyyil ma lenn ma tàbbal léen àjjana bihayri xisaab, di ko baamu ay yoonJàppal léen ma julliy juróom ñooy kilifay mbooleem jaamu Yàlla yi te bàyyil ma fen mooy kilifay mbooleem moy Yàlla yi daa di indi lu nuru ag gaal, tijji ko, jox léen ku ne ab mbubbu, ni léen mbubbu yii menn mu ci ne ci saa yaram laa ko jëlee, di naa léen seedeloo ni lu bàyyikoo ci sama yaram dara ñeme wu koo jege lu dul ma-laaka yërmande.Sëriñ bi mas naa woote ba ñu daje, mu ne, xam ngeen lu ma léen di doyee, ñu ne ko déedéet, mu ni bëgg ngeen jaamu Yàlla, moo xam ngeen lu tax ma bëgg ngeen jaamu sunu Boroom ? Ñu ni ko déedéet, mu ni jaam bi sunu Boroom bind baaxal ko ci coobareem, nga ànd ak moom ca biir mbaaxam ga ba àgg ci loo xam ne da la koo digal wala mu tere la ko, nga ni naa ko woyofal ndax mbaaxu diw mii ma àndal, fob mbaaxu diw, foo wee nguurug Yàlla : Yàlla du nangu, diw du nangu.Am na ku Sëriñ bi mas a yónni fi barab fekk ci weeru koor la, ba mu ñëwee ni Sëriñ bi mbooleem barab yi ma romb yépp wori nañuSëriñ bi ni ko, tee woon ngaa toog woreendoo ak ñoom ndax ñoom dañu koo gis te nun gisa-gunu ko.Sëriñ Móodu Sàmb Kamit, bi mu sancee Kamit daa bari lool ñu fa faatu ca boo ba, ba nawet ba wàccee mu dajale ña fa nekk ni léen, dem léen siyaareji Sëriñ bi NjaaréemFekk boo ba mu tawat, tawat ju tax manul a dem, mu bind ab bataaxal di ca waxaale ñoo ña faatu ak tawat ji mu tawat, bi ko Sëriñ bi jàngee daa di ne Móodu Sàmb ndeke fii la tollu? Móodu Sàmb daa xamul ni fii nu nekk du barab bu nuy dikk di fi toog, barab la boo xam ni da nuy dikk di dellu rekBarab boo xam ni da nuy dikk di dellu, ña fi dikkoon te dellu, seen dellu ga matul jàmbat, yaramu boppam woo wee muy wax, daa wara xam ni ab jaam liféeg duggul àjjana, bu yaramam seddee tay it ma nga cay séentu ag metti.Sëriñ bi mas naa woo Sëriñ Omar Buso ni ko, Omar ñetti yoon, mu ni ko Mbàkke, Sëriñ bi ni ko na ngeen bàyyi àdduna mii bala mu léena bàyyi ndax àdduna soo ko bàyyee di na la bàyyi, soo ko bàyyiwul di na la bàyyi kon na ngeen ko bàyyi bala mu léena bàyyiDénk naa léen ngeen jàpp seen Boroom ndax bu ngeen ko jàppee di na léen jàpp, bu ngeen ko jàppul di na léen jàpp, dégg nga ko ? Mu ni ko waawSëriñ bi ni ko dénk naa léen ngeen xam ni bépp jaam boo xam ni manoo koo liggéeyloo manoo koo teral, bépp jaam boo xam ni manoo koo tere ag tooñ manoo dox diggam ak ay daan, bépp jaam boo xam ni manoo koo jaamuloo Yàlla, manoo koo tax a dem àjjana.Am na ku mas a ñëw ci Sëriñ bi ni ko, damay jëfandikoo tux te ma dégg ni da nga koy tere te ma xam ni yaw looy tere am na foo ko gis ci Alxuraan ? Sëriñ bi ni ko am na yu sunu Boroom daganal ak yu mu xaraamal yoo xam ni nekkul ci Alxuraan, daa nekk ca Lawxul maxfuuz ni ko julli juróom ndax gis nga fu ñu ko bind ci Alxuraan te ku ko bàyyi, ku yor jaasi Islaam sañ na laa ray.Mas na ñu laaj Sëriñ bi luy caabi biy tijji buntu bàyyi moy saayir ak baatin? Sëriñ bi ni mooy bàyyi toogaale ak ñiy moy.Am na ku mas a laaj Sëriñ bi, luy melow ku xam Yàlla sunu Boroom ci jamono jii ak ja ko njëkk ? Sëriñ bi ni mooy koo xam ne bànneex ak tar-tar du génnee wéetal Yàlla ci ab xolamBu amee bànneex da koy dolli wéetal Yàlla akug sant ko, bu amee tar-tar da koy dolli wéetal Yàlla, waxtu wu ne muy sant Yàlla Boroomam di wéeru ci Moom, du xool awray kenn walla ayibu kennKépp ku melul noonu doylool Yàlla bàyyi ko.Am na ku mas a laaj Sëriñ bi luy dëgg-dëggi àdduna ?  Sëriñ bi ni mooy li ci diggante asamaan ak suuf, ku ci bëgg dara te Yàlla taxul bëgg nga àddunaKu ci bëgg dara ngir jëmmi Yàlla sunu Boroom, Yàlla la bëgg.Mas nañu laaj Sëriñ bi luy tax taalibe man a sopp sëriñam ? Sëriñ bi ni mooy toppi ndigalam, bàyyi ay tereem ànd ak rafet njort ci moom.Mas nañu laaj Sëriñ bi luy tax taalibe sëriñam sopp ko ? Sëriñ bi ni mooy gis gi mu koy gis mu aju ci moom ngir bëgg a àgg di defi ndigalam te du ko diiŋat saayir ak baatin.Am na ku mas a laaj Sëriñ bi ndax ab taalibe man naa doyloo ab sëriñam kese ? Sëriñ bi ni ko ab Sëriñ akub muriid kenn manu cee doylu ba bàyyi YàllaKépp ku ni doylu na ci sunu Boroom da ñu koo jay rek.Mas nañu laaj Sëriñ bi lan mooy ag muriid dëgg dëgg ci gàtttal ? Sëriñ bi ni mooy topp ndigal, bañ a diiŋat, rafet njort ci lépp, bàyyi tere yi saayir ak baatin, tegginu saayir ak baatin, bàyyi lépp lu amul njariñ ci wax ak ci jëf.Mas nañu laaj Sëriñ bi luy waral wérug xol ak yaram? Sëriñ bi ni kuy toog ak ñi xam Yàlla, ab xolam wér, mu set ci mbooleem ayib yiKuy taqoo xiif mu digg-dóomu aw yaramam di na wér, nga xam ni du tegale ay ñam ci biiram.Mas nañu laaj Sëriñ bi, luy génnee bëgg àdduna ci ab xol ? Sëriñ bi ni looy jëm Yàlla tax nga di ca jëm.Mas nañu laaj Sëriñ bi ndax nit man naa bàyyi ag njabootam dem sàkkuji xam-xamu diine ? Sëriñ bi ni waaw-waaw mat na ko ndax faratay jëmm la te faratay jëmm moo jiitu ci lépp.Mas nañu laaj Sëriñ bi ndax dëkk ci barab boo xam ne ay nasaraan ñoo fa ëpp dagan na ? Sëriñ bi ni dagan na ndax barab yépp Yàlla moo ko moom, kenn moomu ko Ku dul Moom.Mas nañu laaj Sëriñ bi ndax kenn man naa wird ci lu dul muy jàpp?  Sëriñ bi ni bu dul benn ngànt daa war a jàpp, bu dee ngànt nag amul benn bàkkaar.Mas nañu laaj Sëriñ bi, ndax manees naa wird ci lu dul muy toog wala jublu xibla ? Sëriñ bi nI bu amee ngànt dagan na, bu amul ngànt bu ko defee ñaaw i teggin lay doon, Yal nanu ci Yàlla musal.Mas nañu laaj Sëriñ bi ndax ab taalibe man naa def dara ci ag jaamu Yàlla ci lu dul mu ciy déglu ndigal sëriñam? Sëriñ bi ni bu fekkee loola lu Yàlla digle la ci Alxuraan wala Yonent bi SAWS ci sunna jarul laaj ndigal.Am na ku mas a ñëw ci Sëriñ bi am ku mu àndalBi mu nuyóo ba noppi ni Sëriñ bi kii samab jaam la, dama koo indi woon di la ko jox àddiyaSëriñ bi ne bëréet di julli ràkkaa yu gudduBa mu noppee ni ko loo wax ? Mu ni ko kii sama jaam la dama koo indi woon di la ko jox àddiyaSëriñ bi ni ko boo ko moomee yaa ma moom.Am na taalibe bu mag bu doon xëccoo ak ay pël suuf, Sëriñ bi tere ko ko mu diibal ba far nangu suuf sa ca pël ya daa di ñëw ci Sëriñ bi ab yoor-yoor ni ko maa ngi sant Yàlla bu baaxSëriñ bi ni ko ci lan ? Mu ni ko suuf soo sa nangu naa koSëriñ bi ni ko mbaa nanguwaale nga asamaan sa, ñoo bokk Boroom, ñoo bokk Boroom, ñoo bokk Boroom.Sëriñ bi nee na àjjana joo xam ni lu la neex wax lu la neex def, amu ma jooju àjjana, ku ko dégg fenn nag boo yaboo dem fa.Am na bis ñuy nodd, am ci jigéen ñi kuy wax ak Sëriñ bi waaye tontu wu koBa nodd ba daanoo Sëriñ bi ni ko wax ci nodd baaxulMu ni ko tee woon nga ma koo wax ma noppi ? Sëriñ bi ni ko kon ma wax.Sëriñ bi nee na bis Sëriñ Mbàkke Buso, jullit bu boolee jurόom ñent yii muccu àdduna ak allaaxira : ragal Yàlla, ragal ku ragal Yàlla, ragal ku ragalul Yàlla, bàyyi lu bon, bàyyi ku bon, bàyyi fu bon, lu mu xamul bu mu ko wax, lu mu manul bu mu ko def, lu mu moomul mu maanu ca.Sëriñ bi mas nay dox guddi ba yem ci ñuy jëwBa mu xëyee gaslu fa ñu toogoon, suuf sa féete kaw féete biir daa di digle ñu jàng fa Kaamil yu bari.Sëriñ bi mas naa tomb ñenti tomb daa di ni benn tomb bi mooy li ñu la digal, ñaareel bi li ñu la tere, ñetteel bi li nga bëgg, ñenteel bi li nga ragalBoo saxee ci li ñu la digal, loo bëgg am ko, boo dee daw li ñu la tere doo gis loo ragal.Siidi Muxtaar mas nay laaj Sëriñ bi nattuy géej giSëriñ bi won ko aw légët ni ko lii lu mel ni ay sanqaleñ ñoo ko samoon di ko màtt ba àgg ca yax baSiidi Muxtaar tàmbalee mettitluSëriñ bi ni ko loolu jàll na, fi mu ne ci jamonoy sant la ñu ne.Sëriñ bi mas naa julli iid ba sëlmal di xool ba yem ci ay seng ci armeelu Njaaréem yi, mu ni ku moom taax yii ? Ñu ni ko ay xabru laMu ni déedéet taax yii laa wax ? Ñu ni ko ay xabru laMu ni bu mu fi fanaan, sunu Boroom bëggul kuy fo.Sëriñ bi mas naa dégg am tëgg ci Njaaréem mu laaj lu mu ? Ñu ni ko dañuy làmbMu ni du ñu daj dara, du ñu daj dara, du ñu daj dara.Sëriñ bi nee na ku bëgga wéy yóbbaale la nga yor te boo àggee fekk fa la nga bëgg da ngay folli nopp te fal bët.Sëriñ bi nee na dee léen moytu waxee bakkanKu waxee bakkan ñu tontoo la bakkan ngeen féewoo te féewoo lu ne xaj na ci.Sëriñ bi nee na jàmbaar dëgg du xulόo, du xeex, dafay muñ ba am la mu bëgg.Sëriñ bi nee na na ngeen gόor-gόorlu ci ag njubKu ci dëng nu daniirlu laBoo toppee ag njub ñu fat la ndax du ñu ànd ak ku yàqu.Sëriñ bi nee na nit ñaari biir la am : biirub boppam ak biir bàmmee-lamBiirub boppam Yàlla moo ko ko gàddul, biirub bàmmeelam nag lu mu fa deful du ko fa fekk.Am na ku mas a ñëw ci Sëriñ bi am ku mu koy nuyόole ni ko sama wόllëre la da fay mbërum làmb, mbooleem mbër yi nekk fii daan na léen ma bëggoon nga ñaanal koBoo ba Sëriñ bi da fa toogoon waaye dafa jόg di dem ba àgg ca buntu kër gu mag gi ci Njaaréem daa di koy joxoñ armeel yi ni ko ana noo def ak mbër mi daaneel ñi tëdd fii.Sëriñ bi nee na àdduna jarul allaaxira, tàyyeel jarul ñàkk, bànneex jarul gàcceNee ñu da ko daan tëjee ay waxtaanam.Sëriñ bi nee na teggin saa yu jόgee, guddu fan ni ko doo ma fi bàyyi, àjjana ni ko ma teeru léen teral léenSafaan ba yit saa yu jόgee, gàtt fan ni ko doo ma fi bàyyi, sawara ni ko ma teeru léen dalal léen.Sëriñ bi nee na ku bëgg a guddu fan, loo am da nga koy bokk ak waa àdduna tay ñaanal waa allaaxira.Sëriñ bi nee na samay wax bëggul yokk bëggul wàññi.Sëriñ bi nee na lu ñu ni waay maa ko wax mu koy sikk, ca ka ko wax la.Sëriñ bi mas naa romb toolub jàmbur, aw fasam dëgg fa bantub xat, mu taxaw fa xaar ba boroom ñëw mu jéggalu ko ba mu jéggal ko.Sëriñ bi nee na di ngeen dem ba jëmmi jamono, jigéen ñi bari lool sëy të ticc, téere yi bari lool dégg të ticc, ligéey yi bari lool am-am të ticc.Mas naa am ku ñëw ci Sëriñ bi ni ko damaa ragal sawara ba manu maa nelaw ma ni naa ñëw wax la koSëriñ bi ni ko man it maa ngi yéemu ci jën wu nekk ci géej di ragal daay guy tàkk ca àll ba.Sëriñ bi nee na ñetti géej yii néew na ku ci labul : pexem tubaab bi, jayug Kajoor, diiŋatu naar bi.Sëriñ bi nee na ku bëgg Yàlla jox ko li mu bëgg àdduna ak allaaxira, nay topp ndigëlamKu bëgg topp ndigalam nay yéene ndax yéene moo koy wom-mat jëmee ko ci toppKu bëgg Yàlla di ko fegal lu mu ragal ak lu mu sib nay teet ay tereemKu bëgga teet ay tereem nay yéene ndax yéene moo koy wommat jëmee ko ci teet tere yi.Sëriñ bi nee na waxal waay ju baax lu mu waxul léegi la waaye bu njëkkaan ku ko defaan, bu ñu xëyee da ñu lay fekk nga doon goloBi nga xamee ni Yonent bi SAWS ñëw na la ko Yàlla teralee du defati loolu waaye ba léegi ku ko def, àtte boo bu mi ngi daw ci yaw.Sëriñ bi nee na des na diir bu gàtt, ku mana wax ni Sëriñ bi nee na te muy dëgg, du ñu nangu nga di ko waxee fi suuf, fu kawe nga koy waxee.Sëriñ bi nee na déglu sama waxtaan jar na sol dàllu weñ di daw ba mu xar.Sëriñ bi nee na damaa wax sama Boroom ni ko, mbooloo mii ma topp di wuyóo sama sant, di taasu ci sama barke, damaa bëgg nga wax ma li nga gën a bëgg ma sant léen ko ñu defal la ko, saa Boroom ni tekk ba ma ni bu doon kuy fàtte ma ni fàtte na koMa dellu waxaat ko ko, mu nee ti tekk, ma dellu waxaat ko ko, mu ni ma fu ñu tollu di la waxtaane, fu ñu lay waxtaane, di naa léen fa tiim ak waamew xéewal di sotti ba kero ñuy bàyyi ma doora séwét.Sëriñ bi nee na ki nga xam ne da ñu koy jëmale ci lu amul njariñ gin-naaw tuub gu sell, mi ngi mel ni ku waccu ba noppi ñu lekkloo ko koKi nga xam ne dañu koo jëmale ci lu xaraam wala lu ñu sib ginnaaw tuub gu sell, mi ngi mel ni ku ñu lekkloo ay xal wala ay jiitBu léen ku baax woo wee ci ñam wu baax, na ngeen lekk waaye ku léen bëgga lekkloo am waccu wala ay xal wala ay jiit bu léen nangu.Am na koo xam ne da daan def saa yu toogee ci Sëriñ bi di bind Kun fayakuun, am bis Sëriñ bi jàpp ci mbaggam ni ko Min xusnil islaamil mar’i tarkuhuu maa laa yahniihi (bokk na ci liy rafetal ag njullit, bàyyi lu la amalul njariñ) ni ko boo manul a ñàkk a bind deel bind Alkazibu xaraamun wal hiibatu xaraamun wa namiimatu kazaalika (fen xaraam na, jëw xaraam na, rambaaj noonu).Sëriñ bi nee na, boo xamee ni Yàlla am na kàttan ba noppi digal la dig la, tere la tëkku la te mu wóor la ni man na lépp, foog ngay jëf ay ndigalam di bàyyi ay tereemBoo xamee tam lu ko neex mu am, doo jéema wuuteek Moom kon saa yoo xalaatee lu baax def ko, boo  xalaatee lu bon gaawal tuub ko ndax Yàlla xam na lépp te Mi ngi ànd ak ñépp te Mi ngi doon dundu ba kenn dundul ak bi ñuy dundu ak bu ñépp faatoo dafay dundu te du faatu, Mi ngi dégg, Mi ngi gisSëriñ bi nee na boo dee gis Yàlla ci lu ne mu di la may aw yiw ci lu ne di la fegal dur ci lu ne ndax moo bind lu neLoo ko gis mu def ko buntu bu lay àggale ci MoomLoo ko gisul mu def ko kiiraay luy dox sa digg ak Moom wal’iyaazu billah.Sëriñ bi nee na xol ak làmmiñ ak mbooleem cër yi ci des, ku ne am na ab dal ak lu muy dundeeDalu xol mooy wéetal Yàlla, ab dundam mooy yéene lu baax ak di xalaat xalaat yu ñu gërëmDalu làmmiñ mooy tuddu Yàlla, ab dundam mooy wax lu baaxCër yi ci des, seen dal mooy lu war ak lu ñu sopp, seen dundu mooy lu dagan lu ñuy dimbalikoo ci lu war ak lu ñu sopp.Sëriñ bi nee na yitte man naa tax, loo waroon a am ci at nga am ko ci benn fan.Sëriñ bi nee na, lépp lu toq ci seen xel wala mu yëngëtu ci seen làm-miñ wala seen i cër, loola aw yoon la, xool léen bu baax fan la léen jëmeeBu dee lu ñu digle, àjjana la léen jëmeeBu dee lu ñu tere, sawara la léen jëmeeBu dee lu ñu diglewul tere wu ñu ko nag ca àll ba la jëmBismillaahi yóbbaloo léen loo lu.Sëriñ bi nee na Yàlla miy Boroom mbindéef yi, digle na dige, tere tëk-koo, tektal na léen li léen di àggale àjjana ngir ngeen topp koTektal na léen li léen di àggale sawara ngir ngeen moytu ko.Sëriñ bi mas naa laaj benn waay foo nekk ? muy waxi dëkkSëriñ bi ni ko man déey, léeg-léeg may laaj kenn foo nekk muy tuddi dëkkDamaa bëggoon ku ma ci laajati rek mu ni maa ngi ci waajib (lu war) ak manduub, (lu ñu sopp) di sonnu di noppalu ci mubaax (lu dagan)Daa di ni gees Sëriñ Bànj Njaay ni ko ana yaw foo nekk ? Mu ni ko maa ngi fa nga ma ba woon mu ree ni ko, waay joo joo la sa waaye kon loolu mu wax ngay wax.Sëriñ bi nee na li fi nekk mooy : lu mat a def, lu matul a def ak li ëpp a defLi mat a def mooy jaamu Yàlla, di na la jariñ ci àdduna ak allaaxiraLi matul a def mooy fo, du la jariñ ci àdduna du la jariñ ca allaaxiraLi ëpp a def mooy moy Yàlla da lay alag ci àdduna, alag la ca allaaxira.Sëriñ bi nee na xam-xam bokkul ak xam YàllaBokk na ci misaali xam Yàlla sunu Boroom, boo gisee aw jiwu, xam fa muy mujju, bu saxee ndax di na rafet ak di na ñaaw ak yeneen ya cay sosu.Sëriñ bi mas naa woo Maam Cerno, boole ko ak ay nit ni ko damaa bëgg nga ànd ak ñii ngeen dem raxasal ma sama derMu ni ko moo yaw sab der am na lu ñu cay raxas ? Mu ni ko ankay doomu soxna yi dañu ni damaa fay jàngu yi, ma bëgg nga ànd ak ñii xamal léen li ma la xamal, su ko defee di na ñu xam damaa fay jàngu yi am dama koo taal daa di wëlbatiku ca ñoo ña ni léen, njàng mii ma léen digal damaa bëgg mu bañ a yàq ci ligéey bi daraDamaa bëgg ngeen doon paaka te bañ a doon gobarPaaka dafay dagg ñaari wet, gobar genn wet.Sëriñ bi nee na bu ñu la tooñee nga muñ ngir Yàlla, Yàlla da lay fayul tooñ gi, fay la muñ gi.Sëriñ bi nee na xol bu dee wëndéelu ci xalaat nguurug sunu Boroom gu nëbbu gi, bu dellusee yu fàddu lay indaale waaye bu dee wëndéelu ci yu ñu xaraamal ak yu ñu sib bu dellusee ay ayib rek lay indaale.Sëriñ bi nee na ab xol bu ci yiw nekkul te ay araf yu bari nekk ca, da koy dolli ag muuru rekMisaalam mooy garab gu wex ba noppi naat, naat ga da koy dolli ag wex rekBu fekkee nag ag yiw akug texe ma nga ca xol ba, bu ca araf yu bari nekkee, da koy dolli ag leer ak neexit mel ni garab gu neex ay meññentam naatXikma nag saa yu tàbbee ci nopp ba jàll nopp ba ba àgg ca xol ba, ñaawtéef wu fa sax da koy dàq daa di tasaaroo ci yaram wi, su ko defee boroom xol ba nekk ku yiw amug texe.Sëriñ bi daan na tomb fukki tomb ak juróom benn yoo xam ne ñenti tomb yi ci lay firee ya ca desÑenti tomb yi ñooy : Yàlla mi la bind, sa mbokkum jegeñaale, sa mbokkum taalibe ak sa mbokkum dëkkaaleYàlla mi la bind : lu mu digle nga def, lu mu tere nga bàyyi, lu mu dogal mu neex laSa mbokkum jegeñaale : bokk yéene, bokk pexe, bokk lu ngeen amSa mbokkum taalibe : soppante, wóoluwante, dimbalanteJàmbur bi nga dëkkal : bu ko xeeb, bu ko bañ, bu ko yab.Sëriñ bi nee na bu léen ragal dee, ragal léen la léen dee di fekk.Sëriñ bi nee na nit ku ne boppam la am ak mbokkam ak alalam ak jëfamBoppam bii bu tawatee ba xàmmeetul ñam wu neex ak jigéen ju rafet, ñàkk na ko, mbokkama fa sësMbokkam moo mee bu ko taxawoo ca tawat ja ba jébbal ko Boroomam, ñàkk na ko, alalama fa sësAlalam joo jee bu ñu ca fayee ay boram, la ca des mbokk ya donnu ko, ñàkk na ko, jëfama fa sësJëfam joo jee bu dee lu baax du ca gis lu ko naqari, bu dee ab safaan wal’iyaazu billah.Sëriñ bi nee na ab jullit akub yéefer ñaari yat la ñu yoo xam ne, ka léen doon wut wenn rek la soxla waaye ba mu demee ba fa mu doon wutee mu dagg yaar indiBa mu demee ba soxla ko mu seet wa mu ca gën a taamu, fuddu defar ba mu jub, wa ca des mu teg foo faBu demee bay taal fob sànni caWoo wee mu fuddoon nag, léeg-léeg mu toog ba mu yàgg mu gis ca luy nuru ab dagg-dagg mu fob ko ne ko niij ngir jubbantiMbooleem yiy dal jullit yi noonu rek la.Am na soxna su ñuy wax Soxna Awa Saar, ci bëkknéegi Sëriñ bi la bokkoonAm na ñu daan jaaree ci buntam di dem ci Sëriñ biDaa am bis am koo xam ne daa duggu ci Sëriñ bi génnaat di ko laaj li Sëriñ bi wax, mu demaat ci Sëriñ bi di ko ko laajalSëriñ bi ni ko lu waral samay wax nit ñi du ñu ko xam ? Mu ni ko dañu laa ragal ba nga xam ni koo ciy waxal daanaka du dégg li ngay waxSëriñ bi ni ko xam nga ragal goo gu lu ko waral ? Mu ni ko déedéetSëriñ bi ni ko day def ab jaam bu nee rékk ci Boroomam, képp ku ragalul Yàlla da koy ragal, loolu doŋŋ laNi ko gis nga ab néew ñu bari di ko wegar (weg gu ànd ak moytu), def ga mu def rékk ci Boroomam doŋŋa ko waral waaye defewul dara.Sëriñ bi nee na tubaab yi ñetti jikko laa gis ci ñoom yu mu digal njoñam : am fayda ci séenub ligéey, màggal seen kilifa ak mana saytu mbóot.Sëriñ bi mas naa woote ba ñu bari teew ñoo xam ne Sëriñ Mbay Saar ma nga ca, mu ni nañu ma wool Sëriñ Jëmb Silla ak Sëriñ Omar BatóorBa ñu ñëwee mu ni léen, seen ñaari Abdu Samad ya ndax ña nga fa, ñu ni ko waaw, mu ni dama léen bëgg a gis tayBa ñu léen woo wee ba ñu aksi, Sëriñ bi ni nañu léen yaatal ba ñu yeksi fii fi manBa ñu aksee bëgg a toog, Sëriñ bi ni déedéet nañu taxaw rek, ñu daa di taxaw tuuti, mu ni léen man ngeena jàll ca ginnaaw mag ñi toog, dama léena bëggoon a gis ak samay bët rekBa ñu toogee Sëriñ bi ni ñaari gone yii ak xay gii ñoo ma xamal ni gàttu ma aw fan ndax ñaari gone yii maa yor seen i baay ba dencal léen te ku ci ne fi mu ne boo demee ba ca kanam mana wuutu sa baayXay gii bi ñu ko jëmbatee maa ko doon roose ci sama sa-tala gii ba mu xëy màgg tiim ma nii, meññentum àjjana fii laa ko njëkk a moseeBi mu waxee loolu, Sëriñ Mbay Saar daa di jóg summi daraa ji mu soloon, laxas ko ci xay gi ba mu dëgër, def yaramu neenSëriñ bi ni ko Baabakar Saar lii ngay def loo ci jublu, mag mu tollu ni yaw di def yaramu neen ? Mu ni ko Yàlla kat man garabug àjjana fàwwu ma wodd ko ndax ma mos ci meññentamSëriñ bi muuñ ni ko jar na ko daa di ni tay li tax ma woo léen, góormag (mooy seytaane) lépp lu ma ko daan dàqee def naa ko mu të, ma nga jóge këram goo gee ca Xujal ñëw fii Ndungka ne xujju ak bëtam yoo yee mel ni siñeel bu màggetMa nga yor lu bon bi muy ñëw, ma ni ko bul aksi, mu ni ma séen nga sama lu bon lii ma yor, ci sa kër goo gu laa koy xëppsiSëriñ bi ni ko gis nga sama sémmiñ wii ma yor saa soo ko fi xëppee ma xàpp la ko mu daa di meccitu ni Sëriñ bi lu ma fi defoon yàq nga ko, tàngal nga sama xol waaye sama xola ngi bëgga seddSëriñ bi ni ko lu koy seddal ? Mu ni ko fayu gi may bëgga fayu moo seddal sama xol te mooy yaa ngi bëgg a dem feneen te man xam naa ko te man na maa jaare ci sa Xasiida yii nga xam ni am nga ci lu benn Yonent masula am ndax doo ko yóbbaale te sa taalibe yi ci la ñu lay nammikooDi naa def saa su ñu la ciy nammiku ma def ci seen i xol am po ba suba jot ma yóbbu léen safaan baMan nag të nga ma ticc, ma dem ci sa doom yi ñu të ma ticc, ma dem ci sa saadiq yi ñu të ma ticc waaye sët yi du ñu maase të maBi Sëriñ bi noppee ci loolu la ni na ngeen góor-góorlu ndax ibliis bi may dem ci géej gi tënkoon naa ko waaye léegi buum ga fecceeku na, mi ngi ligéey maa ngi ligéey.Sëriñ bi nee na, dee léen def lu war ak lu ñu sopp tey dimbalikoo lu dagan.Sëriñ bi, ab tubaab mas na koo àbb téere ni ko ma xoolSëriñ bi ni ko sama téere ku tilim du ko laalTubaab ba ni ko fi mu tollu noo ngi ci «midi» te ci subaak léegi sangu naa fi ñetti yoonSëriñ bi ni ko innamaal musrikuuna najasun, fa tilimam nekk loxoom manu faa dem.Sëriñ bi nee na ànd bépp boo xam ne Yàlla rek a tax, Alxamdulilaahi moo cay mujjuÀnd bépp boo xam ne Yàlla taxul nag innaa lillaahi wa innaa ilayhi raajihuun moo cay mujju.Sëriñ bi nee na ñi yaruwul nañu léen yar ndax ku ay waajuram yarul àdduna yar koKu àdduna yarul bàmmeél yar ko te ku bàmmeel yar di na yaru.Sëriñ Masàmba nee na yoor-yoorub gàwwu laa mujj a gis Sëriñ bi, kees gi mu ko gis tam amul garab, amul mbaar, toog nañu fa kerug sàkket ya ba muy jeex mu yëglu génn, ñuy raam nara joxe loxo mu ni koo ku Masàmba? yëkëti ay loxoom, mu ni ko waawSëriñ bi ni la nu fi indi woon kat jëf nanu ko ci sunu cër yi ba mu mat, ba sunu cër yi làgge ci ngeen teg ci seen bët yi, wax nanu ko ci sunu làmmmiñ ngeen dégg ko ci seen nopp yi, bind nanu ko yit bàyyi fi ngir ñi fiy ñëw ci sunu ginnaaw bu ëllëgeeLu waay yëngu jëm lu dul loola, bu ëllëgee yaak loola yéenay àndBi Sëriñ bi di wëlbatiku, am mag mu ni looloo wérSëriñ bi tontu ko ca kaw ni ko, lu wér a wóor.Am na bis Sëriñ bi dégg ku naan, bu lëg lekkee olom na ko gërëmee coy, Sëriñ bi ni loo lu wax ju yàqu la ndax coy lëg taxu ko woona jógKi mu wara sant kay mooy ka rëccal olom ba ba mu jot ca.Sëriñ Isaa Jenn nee na am na bis Sëriñ bi ni léen mbaa du ngeen yàq dugub ? Ñu ni ko fas nanu ko yéene, mu ni léen ndax xam ngeen luy yàq dugub ? Am ku ni ko xanaa mooy togg lu la ëpp ba noppi di ko tuurSëriñ bi ni ko nuru na ko waaye du moom, yàq dugub mooy lekk ba suur doo def lu neex sunu Boroom ba mu rees.Sëriñ bi mas naa laajte lan mooy bitim réew ? Ñu ni ko xanaa mooy réew mu dul sa réew, mu ni déedéet ndax àdduna ku fi nekk yaa ngi ci bitim réewBitim réew nag ku ci nekk da ngay am fulla ju doy ni loo am yónnee sa réew, boo yorul dara tam loo lee nga daan yónnee di na ñu la ca teral waaye boo dul yónnee dara, boo demee doo fa fekk dara.Mas naa am ay naar yu doon nuyu Sëriñ bi ku ne naan seriif laa, Sëriñ bi ni léen ku ragal Yàlla ku ne seriif la.Sëriñ bi mas naa laaj ndax xam ngeen waajib ak manduub ak mubaax ? Ñu ni ko ñoo ngi koy déggSëriñ bi ni ndax xam ngeen luy waajib seen ? Ñu ni ko déedéetMu ni mooy wàcc lal yi te dem ci der yi jaamuji Yàlla daa di ni xam ngeen luy seen manduub ? Ñu ni ko déedéetMu ni mooy wottandiku ndamu ba ñu ni démb la bis penc daa di ni xam ngeen luy seen mubaax ? Ñu ni ko dé-édéetMu ni dara, dara, dara daa di ni dara ju njëkk ji mooy sunu Boroom Mii nu bind, ku xam ci Moom dara doo def lu Muy tere ndax Moo boole xudratu (kàttan) ak iraada (nammeel) te bu yëkëtee yaram ba kenn du ko tereDara ji ci topp mooy àdduna jii nu nekk te xëlsifee jóge, ku xam ci moom dara doo ko jox sa dara ndax loo ko jox ñàkk nga koDara ji ci topp mooy allaaxira jee nu jëm te di fa sax ba fàwwu, ku xam ci moom dara, doo fa dawal dara ba naw ko ndax dara du fa doy.Sëriñ bi nee na Yàlla daa digle dige, tere tëkkuBokk na ci rafet njort di def li mu la digal di yaakaar àjjana, di daw li mu la tere di yakaar muccu ci safaan baBokk na ci topp njort bàyyi topp ndigal di jëfi tere ànd ak di yaakaar ag texe.Sëriñ bi mas naa jóge ca jàkka ja jubali ca daara jaBa mu yeksee ni léen mbaa bidanti woo léen ? Ñu ni ko déedéetMu ni ku bëgg wërsëg du ko def daa di ni na ngeen def ? Bëgg ngeen tul ? Ñu ni ko waawMu ni ndaw daan na ko bëgg, xam ngeen ko ? Ñu defe ni lu ñuy bind la, mu tomb ñetti tomb ni bul yéene kenn lu bon, bul def kenn lu bon, bul wax kenn lu bon, su ko defee loo xam ne waay yéene na la ko wala mu wax la ko wala mu def la ko ca waay ja rek lay dellu.Sëriñ bi nee na nit ñi ñetti xaaj la ñu : ku yeewu, ku dof ak ku gàtt xelKu yeewu mooy kuy jaay wurus ci lu ko gëna gànjaru ndax da fay wax lu baax ci làmmiñam wala muy sikkar wala mu noppiAb dof nag mooy kuy jaay wu-rus ciw xal wala jaan wala jiit ndax da fay bàyyi wax lu baax ak sikkar di wax lu bon wala muy jëw aka wax i caay-caayKu gàtt xel nag mooy ki nga xam ne da fay jaay wurus cib dóom wala suuf wala ay sagar yu ràpp wala ñax ndax da fay bàyyi wax lu baax di waxi neen ak lu ko amalul njariñ.Sëriñ bi nee na luy àggale ca Yàlla sunu Boroom buntu laLu dul àg-gale ca Yàlla kiiraay la.Sëriñ bi nee na doom ñaar la : doomu xol ak doomu ndiggDoomu xol mooy donnu mbirDoomu ndigg mooy donnu alal.Am na Seexu pël bu tuddu Gayduum, mas naa yët Sëriñ bi ab téereSëriñ bi nangu ko ni mu daan nangoo téere yi waaye nistuut mu wacc ko ni ko Gayduum téere bi lu mu ? Mu ni ko téereb taryaax laSëriñ bi ni ko koo ku nee naa ko yaax fi suuf te jàpp tawféex.Sëriñ bi nee na dëgër bopp ak déjjërle li léen wuutale mooy dëgër bopp da ngay fekk lu la amal njariñ nga dëgër ca ba kenn du la ca man a jëlee, déjjërle mooy nga fekk lu la amalul njariñ nga dëgër ca ba kenn du la ca man a jëlee.Sëriñ bi mas naa laaj lan mooy lëggug xol ? Ñu ni ko mooy am lu la yitteel nga bëgg ko loolMu ni nun de bu nu amee lëggug xol mooy gis nit muy xaatiguñ (fas aka fecci, maanaam di dugg aka génn) ci loo xam ne bu ca dëppul tàbbi sawara, nu bëgg mu bañ caa jëm te mu lànk.Sëriñ bi nee na tooñ ñett la : tooñ sa Boroom, tooñ sa moroom ak tooñ sa boppTooñ sa Boroom boo ko defee da lay delloo sa jëfTooñ sa mo-room boo ko defee sunu Boroom da fay jël say yiw jox ko jël ay ñaawtéefam jox laTooñ sa bopp mooy defal aw yiw koo xam ne yiwul.Sëriñ bi mas naa tomblu ñetti tomb ni nañu ma tombalaat ñett, ñu tombalaat ko ñett, mu ni nañu ma tombal fii ñett, ñu tomb fa ñettMu daa di ni saa Boroom da ni bëgg naa ñett waaye ñett laa gën a bëggSaa Boroom da ni bañ naa ñett waaye ñett laa gëna bañBëgg na kuy jaamu Yàlla lool waaye ndaw luy jaamu Yàlla la gëna bëggBëgg na ku tabe lool waaye ku néewle te tabe la gëna bëggBëgg na ku woyof lool waaye aji xam ju woyof la gëna bëggSaa Boroom nee na bañ na kuy moy Yàlla lool waaye mag muy moy Yàlla la gëna bañSaa Boroom nee na bañ na ku nay lool waaye aji woomal ju nay la gëna bañSaa Boroom nee na bañ na ku diis lool waaye aji xam ju diis la gëna bañ.Ay mag mas nañoo toog am ku ni Yal nanu Yàlla defal jàmm, ñépp wax aamiin ba mu maaseSëriñ bi ni léen ndax xam ngeen luy jàmm ? Ñu wax ko la ñu ca xam te mooy dara metti wu la, nga am ab dunduSëriñ bi ni léen loolu nuroo na ak jàmm waaye daa saxulÑu ni ko boo nu ci dimbalee ? Sëriñ bi ni ab jaam bu bëggee jàmm te bu ko amee jàmm ja sax na xam ne jàmm ju sax mi ngi ci diggante iimaan, islaam ak ixsaanAb jaam lépp lu mu riir jëm lu dul li ko Boroomam digal loo lee lu cay nuru jàmm aw ay la ndax bu njëkkee du mujju.Ay mag mas nañoo dajaloo di waxtaane man ngawar ba seen i kàddu kawe loolSëriñ bi fëgg sàkket wa ni léen tere naa léen ba tàyyi waxtaanu mëq dóom daa di demTeg ca ay fan kenn manu koo gis ba ñu ñëw bis di ko siyaar, Sëriñ bi ni Isaa fere yi ana kan ngeen wax ni moo ci dàq ngawar ? Ñu tàmbali naan diw sàngam diw sàngamSëriñ bi ni jaam bi man ngawar da fay wàcc ag jaatam duggu àjjana, daa di jóg dem.Am na ku masa ñëw ci Sëriñ bi ni ko damaa bëgg ku ma defar ? Sëriñ bi ni ko defar taqoo la laaj te fi mu ne manatu maa taqook kenn, daa di ni ko da ngay taqook ku ma defarNi ko Bàlla Faali defar naa ko.Am na ku mas a indil Sëriñ bi ab Kaamil fekk sonn na ci loolSëriñ bi ni ko sa Kaamil bi wow na lool waaye fafariiqaan kazabtum gi ci Suuratul Baqara rek nga fàtte chadda.Sëriñ bi mas naa laaj ay boroom xam-xam ni léen inalaaha laa yaxfiru an yuchrika bihi wa yaxfiru maa duuna zaalika liman yachaa’u lu mu ci jublu ? Ñu ni ko xanaa da ni di na jéggal ku ko neex bàkkaar yépp ba mu des bokkaaleSëriñ bi ni déedéet ndax Moo ni innalaaha yaxfiru zunuuba jamii’anLi mu ci jublu mooy bàkkaar bu ne boo ko tuubee ak boo ko tuubul di na la ko jéggal ba mu des bokkaale moom tuub rek ci la koy jéggalee.Sëriñ bi daan na digle fukki xizib bis bu neAm na ñoo xam ne ba mu léen koy digal feru ñu ijji nga xam ne da ñu cay yendu ba mujju ca la ñu jaaree ba mokkal Alxuraan.Sëriñ bi nee na am doom man koo taxawu ba mu mokkal Alxuraan te defoo ko, kaw suuf sii amul lu ko fi jar daa di dóor loxoom ci suuf.Sëriñ bi nee na ku xam ni Yàllaa ngi ànd ak moom fu mu nekk muy top-pi ndigalam, Yàlla di ko teralKu xam ni Yàllaa ngi ànd ak moom fu mu ne muy teeti tereem, Yàlla di ko musalYàllaa ngi ànd ak yéen ci di léen digal aka tere kon  na ngeen ànd ak moom ci topp ay ndigalam ak bàyyi ay tereemKu ànd ak Moom ci topp ay ndigëlam Muy ànd ak moom ci teral koKuy ànd ak Moom ci teet ay tereem muy ànd ak moom ci musal ko wa anjaynaa laziina aamanuu wa kaanuu yattaquun, inalaaha ma’a laziina taqaw wa laziina hum muxsinuun.Sëriñ bi mas na wax Maam Cerno fere yi ñi ngi ci ndigal yi ? Mu ni ko waawSëriñ bi ni ko bu ñu ko bokkee yéwénal ma bokk faj seen aajo ni ko bin-dal ñaari wa maa, mu bind koSëriñ bi ni ko foo fu ma léen naxee laa la bëgg a xamalBi ma gisee wa maa min daabatin fil ardi ilaa alalaahi rizquhaa nga xam ne sunu Boroom moo gàddu lépp, gis wa maa xalaxtul jinna wal insa ilaa liyaxbuduunii nga xam ni gàddulu ko kenn laa bàyyi lee mu gàddu, nekk ci li mu gàdduwul diir bu yàgg wéet ca lool ba mujju Mu ni ma Axmadu yaa ngi ci li ma la gàll wacc li ma la gàddul ? Sëriñ bi ni ko waawMu ni ko xam nga lu ma lay fayee ? may naa la ñépp.Sëriñ bi nee na fu njoñ yiw nekk yiw a nga faFu njoñ ay nekk ay a nga fa naka noonu fu njoñ yiw nekk ay a nga fa, fu njoñ ay nekk yiw a nga faWa huwa ma’akum aynamaa kuntum, man amila saalixan fa linafsihi wa man asaa’a fa alayhaa.Sëriñ bi nii la daan firee aayaw famani taqaa wa aslaxa falaa xawfun alayhim wa laa hum yaxzanuun, famani taqaa, ku moytu kéefér akug caay-caay ak lu xaraam ak lu ñu sib ak bokkaale ak i neen, wa aslaxa te mu yéwénal ag ngëmam ci iiman, islaam ak ixsaan ak lu war ak lu ñu sopp ak lu dagan lu am njariñ, falaa xawfun alayhim, du tiit ci àdduna, wa laa hum yaxzanuun, du jàq allaaxira.Sëriñ bi nee na ñetti al yii, sunu Boroom da léen di jaay te njëg gi nan-guwul joxe lii tëye lii : Alxuraan, Albarakatu ak Aljannatu.Sëriñ bi nee na Xasiidag Mina lawxil maxfuuz, ku ko mokkal mooy doon sa tontu ci Munkar ak Nakiir.Xasiidag Muxaddamaatul amdaax Sëriñ bi naru ko woona génnee waaye da fa am lu mu doon bindloo Sëriñ Muusaa Xalima wonaale ko ko daa di ni ko moom nag da fa warula génn waaye tëye ko xool ko feek ngoonBa ngoon jotee ba mu ko indee Sëriñ bi laaj ko lu mu ci jot a mokkal, mu ni ko fukki buntu ak ñett, Sëriñ bi ni ko kon de faat na.Sëriñ bi nee na Jazbu, Mawaahibu ak Muxaddamaat ñooy ay fasam yi nga xam ne ku léen war te wàccoo léen di na ñu la cëppeel àjjana.Sëriñ bi nee na yéefer bu masul a jaamu Yàlla bu faatoo nga bëggal ko àjjana, jàngal ko Muxaddamaatul amdaax ba ca Yubachirukal baaxii bi xatii karaamatan wa in kuntu an ardil madiinati zaa na’yiJarul sax ngay àggale.Sëriñ bi nee na bis taalibe yi ku ne na ma indil Xasiida gu mu yor te bu kenn indi Xasiida gu mu moomulBa ñu ñëwee mu ni léen dama léen a bëgg a wax fa Xasiida yi di mujju ak yéen daa di ni ku faatu ci yéen ba ñu koy waajal, mbooleem Xasiida gu mu amoon di ko fonk wala mu mokkal ko ci dënnam da fay soppeeku jëmm ju rafet mel ni mbokkamBu ñu demee ba yoor ko ci bàm-meelam, ñu nekk fa ak moom di ko wéttali, di ko leeralal ba mu dekki.Am na ku doon jàng Xasiida ci Sëriñ bi baatam naqari lool, Sëriñ bi ne ana ku ko man a noppiloo te du mer ? Sëriñ Masàmba radiyallahu ta’alaa anhu ni ko man, daa di ñëw ni ko Sëriñ bi nee na nga ñëw barkeelu ci attaaya ji.Am na jàngkatu Sëriñ bi ku ñuy wax Buuna, bi mu faatoo Sëriñ bi da ni sunu Boroom jox na ko ciy yool lu bari loo xam ne ña mu fekk foo fa ñépp bég nañu ci mbég moo xam ne masu ñu koo bég te dootu dog ba fàwwu te lépp mi ngi sababoo ci Buuna moo mu daa di ne mi ngi mel ni nit ñoo xam ne da ñoo am gan gu ñu fonk defaral ko xeeti bernde yu bari, xam ngeen ne moom doŋŋ du bég daa di génnee mbubbu mu weex ni Yonent bi SAWS moo ko ko jox, nee na tam bi mu laajee Boroomam ndax loolu ña nekk ca armeel ya ñépp ca la ñu wala samag njaboot rek la, sunu Boroom da koo tontu ci wa ina lakum fil an-haami lahibratane naskiikum mimaa fi butuunihi min bayni farsin wa damin labanane xaalisan saa’iqan lichaaribiina, jublu koo xamal ne loolu ci ag njaboo-tam rek la yem, njabootam gi nga xam ne ñoo jóge ci barab yu teqalikoo ànd ak moom te Yàlla rek tax ba faatuSunu Boroom di na léen génnee ci biir ñii bokkul ak ñoom ni muy génnee am meew mu set wecc ci diggante ay nefere ak deret.Jàngkati Sëriñ bi bokk na ci Sëriñ Muxammadul Amiin Jóob Dagana ak Sëriñ Masàmba Jóob Mas’arii ak Buuna Faal, wax nañu ne waa kër Sëriñ Masàmba ginnaaw gi la ñu daan jàng ci jàkka ji, bu Sëriñ bi duggee ci biir, ca peñc ma ba Sëriñ Masàmba yewwi léenSëriñ Ibraahiima Jóob bu daan jàng da fay takk ndiggam di dem aka dikk.Sëriñ bi nee na kuy jàng Axmadu muhniyan na moytoo tisli ci genn wet ndax wet gu mu tisli ci kaw Yonent bi SAWS la tisli.Am na waay ju doon jàng Xasiida am nu muy def baatam, Sëriñ bi woo ko ni ko loo ci jublu ? Mu ni ko neexalSëriñ bi ni ko xorom naa ko suukar naa ko.Mas naa am ñuy jàng Xasiida ci jotaayu Sëriñ Masàmba Mbàkke, Sëriñ bi yëglu ni Masàmba nee léen sunu Boroom bég na ci njàng miÑu mel ni dañoo yokkaat pastéefNistuut mu yëgluwaat ni léen Yonent bi SAWS bég na ci njàng miNistuut mu yëgluwaat ni léen, malaaka yi bég nañu ci njàng miNistuut mu génn ni léen, bu léen neexee di ngeen dem àjjana, bu léen naqaree di ngeen dem àjjana.Sëriñ Fàllu Mbàkke mas naa ñëw ci Sëriñ bi fekk muy jàng Xasiidag Wa kaana xàqan alaynaa nasrul mu’miniin, Sëriñ bi ni ko xasiida gii lu mu manu la saafara amul.Sëriñ Xaadi Séy nee na mas nañuy jàng ci Sëriñ bi, mu fëgg ni ana ñu tollu foo fu ? Mu ni ko mana Xaadi Séy, mu ni ak kan ? Mu ni ko ak Sëriñ Móodu Ture Kamadu, Sëriñ bi ni ak kan ? Mu ni ko ak Sêriñ Móodu Tafsiir Sugu, Sëriñ bi ni ak kan ? Mu ni ko ak Sëriñ Móodu Lamin Gay, Sëriñ bi yem foo fu te boo ba ñoom kepp laSëriñ bi ni yéen a nekk foo fu di ma nettalil li ma wax ci Salla-laahu alayhi wa sallama ? Sëriñ Xaadi Séy ni ko waaw MbàkkeSëriñ bi ni ayca léen kon àgg léen suufKi wax wax ji mooy man mii, picc nag ndax man naa naaw wacc fa laaf ya ak dunq ya ? Ñu ni ko déedéet Mbàkke, Sêriñ bi ni man mii maay picc mi, yéen ñi koy nettali yéenay laaf yi, ñi koy déglu ba mu jaral léen ñàkk seen alal di jooy ñooy dunq yiSax léen ci loolu, bu ëllëgee fu ma jëm boole léen ak Xasiida yi yóbbu fa.Sëriñ bi nee na bu ñuy jàng Xasiida, bu kenn wax ndax waa kaw da ñu koy déglu te ku léen nara tanqal ba dox seen digg ak déglu da ñu lay fab sànni ca àll ba.Sëriñ bi nee na ci bisub Màggal, nañu ko ciy santle Yàlla ci jàng ak bernde ndax saa su aksee la ko sunu Boroom jox da koy fulaat.Sëriñ Basiiru mas naa ñëw ci Sëriñ biSëriñ bi ni ko koo ku kan la? Mu ni Muxammadul BasiirSëriñ bi ni ko foo jóge ? Mu ni ko TuubaaSëriñ bi ni ko jóge nga sa kër baay, nuróo na ak sa kër nijaay ga ñu naan Kokki waaye am na lu ñu worooLi ñu nuróo mooy barab ku fa nekk di jëf lu baax, su faatoo ñu fayanteek moom la gën a baax bu dee Tuubaa bu dee KokkiLi ñu woroo mooy ku nekk Kokki di def leneen bu faatoo ñu fayanteek moom loo la, sa baay nag daray lu bon xamul yoonu këram.Sëriñ bi mas naa wax taalibe yi ci bisub Màggal, lépp loo xam ne bu ma léen gane woon da ngeen ma ko defal, saa su bis boo bu aksee na ngeen ma ko ciy defal daa di génnee juróom benn téeméer ak juróom benn fukk wax ni nañu ci jënd suukar, génneewaat lu ni tollu wax ni nañu ci jënd warga, gé-nneewaat lu ni tollu wax ni nañu ci jënd kafe, génneewaat lu ni tollu wax ni nañu ci jënd ceeb, génnee waat lu ni tollu wax ni nañu ci jënd ndawal.Mas naa am ku indi guró ci Sëriñ biSëriñ bi laaj ko loo ci jublu ? Mu ni ko damay dégg ni da ngaa bëgg guróMu ni nañu seet kër gi lu fiy guró ñu génnee ko man kenn du ma màndargaalee dara lu dul bëgg Yàlla ak Yonent bi SAWS.Am na ku mas a ñëw ci Sëriñ bi di sàkku ndimbal ni ko ginnaaw bu Yàlla jàllee ak Yonent bi SAWS, Sëriñ bi ni ko bu ñu jàllee doo ma fa fekk.Am na bis saxaar gi di riir ba jàll, Sëriñ bi laajte ndax loolu jàll ma ngay riir fa mu nekk ? Ñu ni ko waaw-waaw mu ni man it noonu, bu ngeen ma nop-pee gis, maa nga feneen di fa def lii may def.Am na saalum-saalum boo xam ne daa mas a ñëw ci Sëriñ bi ni ko, ña nga ma booleeloon ñépp digal naa léen jaamu sunu Boroom waaye defu ñu ko, faay may xalaat dem wacc léen fa wala ma génnee léenSëriñ bi ni ko boo demee nga digal léen jaamu sunu Boroom, bu ñu ko defee nga ànd ca ak ñoom, bu ëllëgee nga muccu ñu muccu, bu ñu ko deful bu ëllëgee nga muccu.Sëriñ bi nee na am na ñoo xam ne ëllëg du ma léen gis ndax la ñu nekkoon dama caa nekkutoon.Sëriñ bi nee na masu maa def luy ruslóo samab taalibe waaye bëggu ma samab taalibe di def lu may ruslóo.Sëriñ bi nee na Yawmal xiyaam, Yàlla da la fay rus wala nga ànd fa ak ku Yàlla rus wala Yàlla ruslóo la daa di ni ni ngay def ba Yàlla rus la, fekk ku Yàlla rus nga ànd ak moom moo ko gëna yomb.Sëriñ bi nee na seytaane bi mu xoolee sama digg ak sama Boroom ni mu jagee te mu xam ne manula fexe ba yàq ko, la ni naa ko ñaawalNi mu koy ñaawalee mooy ku mu gis meloo na nga war a mel, mu ni la demal tuddoo kale.Am na koo xam ne da fa masa ñëw ci Sëriñ bi jox ko àddiya wax ko lim ba, Sëriñ bi ni ko duggal ci biir loolu fa tege nga waññil ma ko ndax daa am ku ko fi indi te waxu ma lim bi.Am na naar bu mas a duggu ci kër Sëriñ bi Gànnaar sol ay dàll ñu dóor ko, ba mu yuuxoo, Sëriñ bi génn wax ni ki ko dóor bu ko jéggaluwul manu ma koo tee tàbbi sawaraNaar ba jéggal ko, Sëriñ bi ni léen kii daa bokk ci ñi nga xam ne ku léen merloo tàbbi sawara te ñooy Abdaal yiYéen ndegam manu léen xàmmee ñi mel nii li ma léen di digal mooy ngeen am ay teggin kon dara du léen dur (lor).Sëriñ bi nee na alal yiy ñëw ci moom ñetti xaaj la ñu : sawara, suuf ak ndoxAlalu sawara ku ko lekk lakk, alalu suuf ku ko lekk faatu, alalu ndox moom dara nekku ci.Sëriñ bi nee na taalibe yi ñenti xaaj lañu : ki aju ci man di jaamu sunu Boroom di ma ligéeyal ni ma ko bëggee, koo ku buy faatu di tàbbi àjjana, dee-su ko xisaab àdduna ak allaaxira, ñaareel bi mooy ki aju ci man di jaamu sunu Boroom te du ma ligéeyal, koo ku ci fen wu nëbbu la nekk, ñetteel bi mooy ki aju ci man di ma ligéeyal te du jaamu sunu Boroom, koo ku di nañu ko xisaab ci àdduna waaye deesu ko xisaab ëllëg, ñenteel bi mooy ki aju ci man du ma ligéeyal te du jaamu sunu Boroom, koo ku jote wu ma ak moom dara àdduna ak allaaxira.Sëriñ bi nee na wàccoo na ma ak yéen, wax naa ngeen dégg, ma jëf ngeen gis, ma bind bàyyi fi.Sëriñ bi nee na bu ngeen bëggee xam ñi nangu ndey, xool léen ñiy duggu ci sama buntu kër gi aka génn.Am na taalibe boo xam ne ay mbokkam da ñu koo sonnal ci demal jàngi te bàyyi Sëriñ bii ngay ligéeyalBa ko Sëriñ bi déggee woo ko mu ñëw, mu ni ko ndax mokkal nga tàmbalig Suuratul Baqara, mu ni ko waaw, Sëriñ bi ni ko tarilMu tari ba ca hudan lilmutaqiin, Sëriñ bi ni ko hudan goo gu, mbooleem Alxuraan moom rek la ñu ciy sàkku te defal naa la ko ci sa ligéey bi.Am na ci seex yi koo xam ne ba mu faatoo ab taawam la ñu waajal ba mu jekk ànd ak taalibe ya ñëw ci Sëriñ bi, xayna ngir mu gën a dëgëral taalibey baayam ci moomBa ñu waxee ba noppi, Sëriñ bi xool ko lu yàgg ni ko bàyyil sa po mi te dem jaamuji Yàlla sunu Boroom.Sëriñ bi nee na taalibe bu sax ci ndigal mi ngi mel ni gàtt bu ñu teg ci loxo sardi (mooy ab sàmm), bu saxul ci ndigal mi ngi mel ni gàtt boo bu ñu teg ci loxo sardi mu ni ko fa yaax di seet fu gëna naat, su ko defee man na faa gis jur gu mel ni moom gu ñu sàmmul te ñu ëpp ko doole fuuf te du gis lu dox seen diggante.Am na ci taalibe yi koo xam ne Sëriñ bi da koo wàccee woon mu të wa am ag njébbal ba mujju muy ñaxtu, Sëriñ bi dégg ko woo ko ni ko man de damaa yaakaar ne koo xam ne laata muy ñëw ci yaw sunu Boroom da koo de-faral ag gétt ca sawara te dogu ne di na ko ca tàbbal, nga di ko tinu ba mu daal ko àjjana te dootu ca jóg daa wara sant waaye waru la xarabMu ni ko tuub naa ko.Sëriñ bi nee na ku xam Yàlla buy wommat jaam da fay dox digganteem ak seytaane di ko booleek Yàlla sunu Boroom.Sëriñ bi nee na ku jublu Yàlla, Yàlla jubale la wépp yiwKu jublu ku dul Yàlla, Yàlla jubale ko wépp dur (lor)Ni ngay jubloo Yàlla nag moo di nga wut Sëriñ bu lay xamal li nga war a def ak li nga warul a defCi topp ndigal nag ci la la mbooleem yiy àggalee ci Yàlla di jubloo, ci la la gàllankoor yépp di dëddoo.Seriñ bi nee na ndaxam mbooloo mi, fere yi daa mel ni ku ko ci amul doo am jàmm te moos am na ci mbooloo yoo xam ne nañu demeek ka léen jiite, mi ngi mel ni nga am yëkk ca Jolof, nga bëgg koo indi ci Njaaréem te boo ko jiitalee mu yës, nga wut mbooloom nag yu góor ak yu jigéen yu bari dugal ko ci seen biir muy bëngee defe ni moo jiiteBu ñëwee ba aksi ca gétt ba nga ko bëgg a dugal, nga ni ko ca yummu wëlbati nag ya.Sëriñ bi nee na taalibe yitte rek la wara amYitte nag mi ngi mel ni ndab, mbirum sëriñ mi ngi mel ni géejKu ne ndab la nga yittewoo ba taaj ko rek la ñu lay duyal.Sëriñ bi nee na lëf lu mu sori-sori boo ko yóotook teggin yu rafet ñu jox la koLëf lu mu jege-jege, boo ko yóotook ñaawi teggin ñu soril la ko xañ la ko, dootoo ko gis fàwwuSëriñ bi nee na ab sëriñ akub taalibe li dox seen diggante mooy taa-libe daa dégg Yàlla di wax wa ana haazaa siraatii mustaqiiman fatabi’uuhu (lii mooy sama yoon wu jub wi topp ko), mu ñëw ci ki nga xam ne yaakaar na ne xam na yoon wa, mu ànd ak moom ngir mu teg ko ca yoon waÑuy dem ba mu yàgg mu gis aw ñall, mu bëgg a jàdd, mu ni ko xanaa waxu ñu la woon wa laa tatabihuu subul (bu léen topp ñall yi)Ñu àndaat ba àgg cib noppalukaay mu wéeru fa bëgg a wéy, mu ni ko déedéet àggaguñu, mu daa di jóg ñuy dematiYooyu nag ku la koy def mi ngi lay teg ciw yoon, du caagiin dañuy tingóom kenn di ko tàbbal àjjana wala nu koy boot.Sëriñ bi nee na kuy wut Yàlla da fay jàppee boppam doŋŋ muy kuy dundu, ñi ci des ñépp mu jàppee léen ñu faatu su ko defee du ñu ko man a yàqal dara wala mu jàppee boppam ku faatu, ñi ci des ñépp mu jàppee léen ñuy dundu.Sëriñ bi mas naa woote ba ñépp teew mu ni bu léen ma yéem, yéem léen Yàlla ay yoon ba ñépp def tekk, mu ni bu yawmal qiyaamati mi ngeen di dégg aksee, Aji bind ji di na ma laaj benn baat di naa ko tontu ñettDi na ni ma Axmadu, ma ni ko labayka Rabbii, mu ni ma na nga def ak sama jaam ña ca sama Yonent bi SAWS ? Di naa ni ko wax naa ñu dégg, jëf naa ñu gis, bind naa bàyyeek ñoomDu ma layoo fii nag di layoo feneen.Sëriñ bi mas naa dajale njaboot gi mu am njëkk tukkib géej gi ak njabootam gi mu am ginnaaw géej gi, mu ber léen wax ak ñoomLi mu wax njabootug ginnaaw géej gi mooy yéen ñii ma am ginnaaw nattu bi ak ñi may xalseetee am te amaguma léen, maa ngi léen di dénk bëgg ak ragal ak jaamu ak yaakaar bu léen ko defal ku dul Yàlla ndax àdduna mii lu fi ab jaam gëna bëgg, loo la ka ka koy may Buura mu di ko jaamu te buur boo mana jaamu bu dul Yàlla, buur boo ba di na am bis mu lott ñëw fi sunu Boroom di ko ko fajloo te bu ko ko fajalul du fajuYéen na léen fekk fa YàllaMaa ngi léen di dénk ngeen wottug tooñ te ku léen tooñ jéggal léen ko kon Buur bi di na léen fayul te du ngeen sonnu ndax fayug jaam kat amul soloKu saa Boroom nammul nga duru (loru) doo duru dégg ngeen ko ? Ñu ni ko waaw, mu rëdd aw rëdd ni def naa loo lu muy seen sange, nekk léen ci biir te bu léen génn te lu nekk ci ginnaaw rëdd wi di léen kobas, lu mu rëy-rëy, lu mu duuf-duuf, lu mu rafet-rafet bu keroogee bu léen ko gestu, seytaane rek la.Am na lu ñu doon laaj, am ci taalibe yi koo xam ne daa weesu ña doon laaj ñëw ci Sëriñ bi bëgg ko koo jox, mu ni ko loo lu ngay bëgga génnee matu ko ndax romboo fu ñu ko doon laajee ? Mu ni ko ankay, Sëriñ bi ni ko koo ku koy laaj ak ka ka koy laajloo ak ka tax ñu koy laaj kenn du ci jaawale jëf ak moroomam.Sëriñ bi mas naa dajale taalibey tarbiya yi boo ba mi ngi Tuubaa di jàng di léen wër ba mu am ab diir mu ni léen sant léen Yàlla, ñu sant YàllaMu def ko ay yoon taxaw joxoñ léen ni léen mbirum sëriñ akub taalibe laa am lu ma léen ci bëgga xamal, sëriñ bu matub sëriñ ak taalibe buy jëfee ndigal bu bis pénc baa (daa di cay teg luy tektale ne benn la ñuy doon)Ni léen loolu di taal làmp yi ca Ndakaaru ana nu mu tuddu ? Ñu ni ko danaamooSëriñ bi ni bu benn tàkkee ba ca des nu muy def ? Ñu ni ko yéppay tàkkandoo, Sëriñ bi ni noonu la demeeSëriñ bi ni damaa bëgg li ma léen di digal di ko jëfee bu ngeen ma gisatul doonte góora léen koy digal, toppi léen góor.Mas naa am jigéen ju ñëw ci Sëriñ bi ju tuddu Soxna Xujja Jóob bokk ci waa Kokki ni Sëriñ bi damay dégg ñu ni sawara boroom musóor a fa ëpp, may laaj ndax boroom laafa da faa amul ? Sëriñ bi ni ko ankay, boroom laafaa nga fa waaye boroom laafa bu fa nekk boroom musóor a ko fa yóbbu.Am na ku mas a ñëw ci Sêriñ bi ni ko sama soxna daa faatu ma bëg-goon nga ñaanal ko xam naa sax di na am lu baax ndax gërëm naa koSëriñ bi ni ko yaw ana ku la gërëm ? Mu ni cell, Sëriñ bi ni ko loolu bu ñu ko waxee boroom kër bu am ngërëmal sunu Boroom la ñu ci jublu wala bu am ngërëmul waay ju baax.Sëriñ bi mas naa ñëw dëkk bu ñuy wax Waja, ba mu toogee ca pénc ma dégg jigéen juy jooy mu woo lu ko mu ñëw, mu laaj ko looy jooy? Mu ni ko damaa amoon benn doom bu jigéen mu dem ba tollu ci dem kër faatuSëriñ bi laaj ko ndax da ñu la ko dénkoon am da ñu la ko mayoon? Mu ni ko xanaa da ñu ma ko dénkoonSëriñ bi ni ko ndénkaan lu ñu la dénk dem ba di ko fab ku ne di ca dégg sa baat, da fay mel ni da nga koo fasutoon a delloo.Am na koo xam ne da doon jàmbat soxnaam ci Sëriñ bi, mu ni ko nan-gu naa ànd ak yaw ngeen jaamu Yàlla ? Mu ni ko waaw, Sëriñ bi ni ko kon nag damaa bëgg nga xam ne la taxoon ñu jox la ko moo di am nga jàngaro joo xam ne moom rek moo yor saafara soo ko mana saafaraa te doo ca am bàkkaar, bu ko defee nga jàppee ko muy saafaras jàngoro joo juSaafara nag bu demee ba mu yàgg nga bëgg koo jàppee ab dundu da nga ciy gis sikk ndax day jur jàngoroBari na yu ngeen di jàmbat te noonu doŋŋ la.Sëriñ bi nee na ñett ñi Yàlla gën a bañ ñooy : ndaw lu nanguwul a li-géey, mag mu nanguwul a jaamu Yàlla ak ndaw lu tollu ci nekk ci kër tey jigéen te nangu wu caa nekk.Sëriñ bi mas naa laaj Sëriñ Bànj jigéen ju mu yoroon ni ko am na fa doom a ? Mu ni ko waaw, Sëriñ bi ni ko nu mu tollu ? Mu ni ko bu doon góor a mat dal jàngSëriñ bi ni ko bu doon jigéen nag ? Mu ree ni ko tuub naaSëriñ bi ni ko ñoo yem.Lii mooy juróomi téeméeri jàngale yi nu tànnoon ngir indi ko ci téere bi, nu fas yéenee mottalee ko ak bayit yoo xam ni Sëriñ bi ci boppam moo léen def di ci jàngale yu mata xam lool.Yal nanu sunu Boroom defal dégg ak topp ci mbooleem jàngale yi téere bi làmboo te def nu ay dëgg-dëggi jullit, def nu ay dëgg-dëggi taalibe yuy jëfee seen xam-xam bu ñu wéetee ak bu ñu wéttalikoo bijaahi Seex Axmadu Bàmba Xaadimu RasuulSu ngeen déglu woon tay danaa leen digal Te man kat taxul may saxoo aw ndigal.  Damay digle ngir waa ju xam lii ma wax Te am pas-pas ak jiitu dollee jubal .  Te kuy digle aw yiw ku dégluy waxam Su yoonam ba teewee ñu séddoo ko jël.  Te Bàmbaa xëyoon bis di waar ab kureel Ba wax lii ma jóg way ko man miy Géwal.  Na yëg képp kuy topp Yàlla ak a jëf Ne Bàmbaa ngi yeesal la Yónnen ba naal.    La Yónnen ba ruujon taxaw xëy ko bay La Bàmbay bayaat ak nitam nan jubal.  La Yónnen ba santaane woon ciw nitam La Bàmbay digal kuy fasoo aw ndigal.  La Yónnen araamal la Yónnen siboon La Bàmbay araamal di jëf lam waral.  Baleen topp dunyaa ba tax ngeen fasoo Di sàggan di sàggan ba juuyook ndigal.  Buleen faale dunyaa ba wujjam wa ñëw Te fékkul nu fàgguk cenam dun ko jël.    Nanuy fuglu dee ngir danuy dox di wër Di betteek a yoot ak di dox fun yëgul.   Bunuy fàtte dee ngir danuy dox di wër Di dog nit di wor nit xamul kuñ teral.  Di sàggan ba dee ñëw te fekkul nga jëf Te sellalal ko ay nax la tey nax saxul.  Te loo farlu farlook a  def waa ju gën Du tee bis bu nee këtt doy law lëjal.  Te loo yóbbaloo lut sa jëf boo demee Malaakay bugal jox la karneb mbugal.    Su boobaa nit ak jinne day def tirim Malaakay wax ak yaw ñu dog lab kureel.  Ñu naa doomi diw jaa ngi ak diw nga jóg Torox bay saf ub xaj lu jar lii amul.  Te loo jëf ñu feeñal lu baax ak lu bon Te boo nee damaa réere mbir bolde dal.  Su boobaa da ngay jóg di réccook a rus Jariñtil fa tus lut ñu dollee sonal.  Waxoon naa ko moo gën xamoon naa ko tay Kerog ab layoo soo yayee gëm ndigal.    Deeleen sàmm seen cér yi ngir dees na leen Taxawloo ci bis kat di seedey saxal.  Te yaw boo gëmut lii ma wax mbaa xamoo Yërël "Suuratun nuuri" kon ngay jubal.   «Xaalal laahu tahaalaa: Yawma tashadu halayhimuu alsinatuhum wa aydiihim wa arjuluhum bimaa kaanuu yahmaluun»  Baleen dox di xeebaate nit ñépp a yam Awa ak Aadama a tax nu fab nuy teral.    Baleen xeebu askan ci am luñ amul Awa ak Aadama a tax nu fab nuy bégal.  Ba laa kenn a xam  kum gën ak kum gënul Nu xëy bis ba booloo fa "Yawmal-Fasal".  Baleen rëy cosaanal nit ak ag mujjam Subeek médd kon soo rëyee it  warul.  Baleen jëw baleen fen baleen dox di wax Lu tax bokk yiy noone mbaa ñuy ragal.  Baleen noonuhanteek di fen fib sëriñ Di gor gor su góor ak di xiixat jubul.    Baleen xëy di xas nit di yàq ub deram Di tam nit ba tax dóotu dem fib kureel.  Baleen wuññi hawray jullit fum newul Di dog worma tey fen di wor cib dëhal.  Baleen jëw baleen fen baleen wax lu bon Bu "Yawmal-Xiyaamee" sa cér lay waxal.  Di jay nit di fab nit di gottiy kemam Di suufeel i maasam di wax loo xamul.  Di far tooñkat ak faf di dooleel waxam  Di xay waay ca dëggam ga ngir lam amul.    Di roy-roylu Ceddook a foytuy waxam Di jublaŋ di sàccaale tey for di jël.  Baleen topp bakkan ba far dox di moy Bu kenn takk aw fas te ag teg amul.  Baleen takki suuf ak labat waayi nit Baleen gëf baleen jël ku it dàmmatul.  Baleen tas ngorag nit ba xëy far ko jël Te fekkoon ñu jengante woon bay lewal.      Baleen weeru koor ñëw nu def kow rajab Di añ fàwwu bëccëg te dun aw ndigal.  Baleen roy tubaab ak tëjantey kaso Baleen dunde àq ak di jël lol lewul.  Baleen rëj baleen jeex baleen ñëw fi nit Di rocciy xibaaram di yut ñam dëkkal.  Baleen béeyu ay ànd moo gën tasoo Baleen luy waral jot boroom ug mbugal.  Bu kenn leb te doo fay bu kenn sàcc lëf Ku dee xam ne kër googa yombul alal.    Baleen xëy di jallawle njortal ci jëf Ndigal ak ndugal teet ko biig la ak bugal.  Rafet njort lañ wax te aw ciy ndigal Bu kenn xér ba weesu la Yónnen dëyal.  Sëriñ Bàmba nee njort Amna ay "fasal" Bu kenn topp njortam ba far lëndëmal.  Rafet njort moo gën de laa "taqnatuu" Ka dul sànk jëf tey faral tey fulal.  Sëriñ moo di geg bob ba laa kenn a dem Ca meññat ma mbaa car ya moo lay digal.    Sëriñ boo ko dee wut janool ak mbiram Te bul seet gëlub dóom ba kon doo ko tahal.   Sëriñ boo fu dégg ak sëriñ boo fu gis Sëriñ Bàmba mooy seen sëriñ moo kummal.  Te moo xam soxlay nit te àttan mbiram Te xam baatinub nit te xam mbóoti xol.  Te xam luy defar nit ba dootul tilim Te kum jox ndigal sax du def luy sonal.  Te xam Yàlla xam gën ji Yónnen bu wér Te far jiitu koo xam ne daf laa jubal.    Te wii waxtu moo yor la defaa mébat Di xutbul di Xawsul ku am moo la fal.  Amul kem amul kem ca baawan ba tay Ku raas ab kemam soo dajee it amul.  Sëriñ seey këriñ mooy fëriñ moo tax it Sëriñ bum yamal nit ci dunyaa amul.  Sëriñ *seeti garseetu* Bàmbaay masin Sëriñ bum yamal mbir ci dunyaa amul.  Sëriñ seey gobar mooy fetal tey kënu Sëriñ bum yamal mbir ci dunyaa amul.    Sëriñ seey përëm mooy ngalam moo tax it Sëriñ bum yamal mbir ci dunyaa amul.  Sëriñ see di biddiw yuy jeneer seen i ñoñ Sëriñ Bàmba mooy jant leer gaa matal.  Sëriñ see di ay dab yu def nbokh yu neex Sëriñ Bàmba mooy géej bu deeful nëxal.  Qiyaasal laa wa Ndar di am ciy tilim Di sërxal ca géejam g ba nii tay nëxul.  Ku cay day ca lay duy te day def xelaw Ku Xam lii ma wax xam ne lii dal na xel.    Danoo bon te sàggan te sun moy yi rëy Te yaw lan def ub gak wutal nuy dëgal.  Sunuy mbir sunuy jëf sunuy nos sunuy Juróom-yaari cér yépp Bàmbaa fobal.  Te yal naŋ nu fóotal tilim gin tilim Te sellalal sunuy jëf ba dootun nëxal.  Te def nub muriit bob danuy sax ci yaw Di daw loo nu dawloo te aw say ndigal. BËRE XAJ AK GOLO   Estaad bi fees na dell aki mala.Xaj ngembu na di màttu. Mu ngi sangu ak saafara yu bare.Golo mu ngi tuus, ñépp di ko tàccu.Mu ngi tëb ca kaw aka gaññ.Leeg-leeg mu pàkkarñi, fecc, tàllal loxoom.Maam Golo mooy tëgg sabar, ñaq tooy xepp.Fas ak Nag ñu ngi koy may xaalis.Mbaam dóor na pooj waŋŋeetu ñetti yoon.Bàjjan Béy arbit woo na ñaari mbër yi.Bi ñu duggee ci géew bi, Xaj  baw.Arbit bi mbiib, ñu tàmbali léewtoo.Xaj song na Golo mu génn géew bi.Arbit bi artu ko ci génn bi.Xaj cokkaas na ko, Golo yuuxu Golo daw na làqu ci ginnaaw arbit bi.Leegi, Golo miir na di wëndéelu.Noonu, arbit tàllal na loxoom woo doktoor Looy. Ndeysaan, Looy a ngi koy faj muy yuuxu.Mu metti, Golo yenu doktoor Looy daaneel.Mbokki Golo  jiital seen mbër yobbu. Doktoor looy jox na ndam li Xaj. Làmb ji jaxasoo, coow li jolliFutbalu mala  Baay Gaynde dafa woote, mala yépp dawsi ñëw.Ñu yàkkamti koo déglu.Dama bëgg ngeen def joŋante bu am neexal.Lëg, Mbaam-àll ak Bukki xoolante.Gaynde jël kàddu gi.Dama bëggoon boroom dunq jàkkaarloo ak boroom kawar. Ginaar kobos Naat  ne ko ñooy am ndam.Su bal bi naawee, ñu naaw.Jabaru Golo wokk boppam di wax ak Ñey.Dinanu leen daan ndax noo leen ëpp doole.Banjóoli yëngal  ay mbaggam.Dama cee bokkul am dangeen maa fàtte. Njamala yuuxu, maay góol, bal du ma rombSegg taxaw na, Fasu àll di daagu di bàkku.Lëg tëb ne man maay arbit.Mbonaat di seetaan, Jaan di fecc.Jàmb Jóob  duut, jox bal bi Seku.Mu jékki- jékki rekk, asamaan si lëndëm kuruus.Ndoxum taw dal, Béy daw, Ginaar topp ca.Melax ne ràyy, dënnu yëngal suuf ak garab.Ndox mi di sotteeku mel ni géej.Ñey daadi daw, lépp jaxasoo.NGÉNTE LIAmi dafa am doom.Tey la am juroom-ñetti fan. Baayam Móodu bëgg na ngénte lu neex. Bale nañu kër gi ba mu set wecc. Lal nañu basaŋ yu mag, teg ay siis.Ci waañ wi, teg nañu mbana yi.Araw nañu leketi sunguf ngir laax yi.Ñeneen jël bagaani soow yi def ci suukar.Ami sangu na, daadi solu. Takk na caq, lam ak jaaro yu gudd.Tey, mbubb mu mag la tànn ak kolam. Jël na séru njaago lëmëse ko liir bi. Waa kër gi sañse nañu, tuuroo latkoloñ.Jigeen ak góor defaru nañu ba jekk. Jigeen ñi takk nañu ceeni oor.Nit ñi toog ci ay basaŋ aki siis.Bàjjan toog ci wetu Ilimaan, uuf liir bi. Ilimaan joxe tur wi, Bàjjan Kura. Ñu séddale  laax yi ci bool yu ndaw. Tëgg nañu sabar, tama, kooraa ak riiti.Togg nañu añ, njogonal, joxe am njar.Ginnaaw ba, ñu lekk pom,  màngo ak banaana.Espektëer dikk naDefar nanu kalaas bi ba mu jekk.Bale nanu dër bi, raxas póllu mbalit mi.Fomp nanu palanteer yi ba ñu set wecc.Sunu madam dafa farlu.Tey, sunu cawarte dafa yokku.Fëgg nanu armool bi def téere yi.Madam Siise ni nu tey, danuy am gan.Su gan gi ñëwee, lépp lay xool.Léegi, toog nanu ci kalaas bi di jàng.Oto bu xonq taxaw na sunu wetu ekool.Genn góor wàcce na ci oto bi.Mu ngi takk lunet yu ñuul.Mu ngi téye saag bu mag. Kilifa gi dem na seeti direktëer. Toog nañu ñoom ñaar waxtaan ab diiir.Sunu madam waaxu na jox loxo Espektëer bi.Bi nu sunu madam geestoo, ñépp jóg taxaw.Espektëer bi yékkati loxoom, nu toogaat.Mu dem toog ca gannaaw di nu saytu.Nu tàmbalee nafar li nu jàngoon lépp.Sunu madam dinu laaj, nuy tontu.Espektëer jóg na, ñëw ci sunu  madam.Ba mu yàgg, ñu ànd dem ca direktëer.Fànta ak Biraan am nañu ndamBu ekool tëjee, direktëer  dafay joxe neexal.Ñaari xale yi raw ci kalaas lañuy tànn.Fanweeri fan ci weeru sulet lañu ko def.Suba teel, xale yi ñëw, sañse ba jekk.Ñii sol yëre cosaan, ñee sol yëre yeneen                                            .Xale yi ànd ak seeni waajur.Muse ak madam yépp sañse nuróole ay waks.Ëtt bi set lool, xale yi bég.Xale yiy am neexal toog ci kanam.Ci seen ndeyjoor, kilifa yi toog fa.Xumb-xumb yi nekk ci seen càmmoñ. Waajur yi toog nañu ci gannaaw elew yi.Neexal yaa ngi tege  ci kanamu xale yiÑu ràññee ca téere njàng ak xayma.Amoon na itam ay kaye ak ay tablet. Bi fukki waxtu jotee, mbir mi tàmbali.Ñu jëkke ci kalaas bu ndaw bi.Fànta ak Biraan lañu jëkk a woo.Ñu dem ci kanam, ñépp di leen tàccu.Direktëer bi jël paket bu mag a mag.Mu nuyu Fànta, jox ko ko.Mu woo Biraan, jox ko beneen paket.Ñii di leen kameraa, ñee di leen foto. Seen moroom yépp di leen xool, naw leen.Sungeen dégloo tay jii nu laabiire gaa yu baax Yi naa ay wolof baaxul te rëy day sewal ku baax Ku rëy bay damoo néegub ndayam mbaa baayam bu baax Nu sew tey damoo seex bàmba ngir moo fi xotti  baax Te moo fiy wolof boo xam ne yaaram ya amti ko  Danuy feddaleetig cant ngir Bàmba moo nu may Nu jébbalu ànd ak moom nde kon leegi noo ngi moy Nde yéefër yi ak naaféq yaa ngii di moy di wéy Te noo ngii ci lislaam nun di waareek a saddi way Ba far noo ngi wax loo xam ne yaaram ya waxti ko  Te ag cant war nab jaam nde yàllaa ne "faskuroo" Te cant ay waral ndollan na ngeen mel ni ñuy gëroo Te muñ war na bépp ub jaam nde yàllaa ne "fasbiroo Te daw jëm ci yàllaa gën nde Yàllaa ne "infiroo" Ku daw sant muñ am lol sunuy nawle amti ko    Te wallaahi fas naa yéene man ŋoy ci Ahmadaa Donoy "xayru xalxil laahi ahnii Muhammadaa" Te doyloo ko wëllis ñépp tey xeeñtu lam ma daa Digal yalfandoo taalif yi tey tagg Ahmadaa Ku koy yoxomal nee leen ko man maa ngi jàpp ko  Te def werekaanam wow da may way di wer-weri Di booley tagg ak jooy mbër ma saa xol di war-wari Su may bëgg a miis ronqooñ ya far yol di car-cari Samag naw di dog saa fit wi jaaxaan di fér-féri Ma def waa ju wéet joo xam ne wéttal wa raw na ko  Waxal gaa yi may gotteek a suufeel ci ay taggam Ne leen "innakum humyun wa summum mahal bakam" Melow gumba saftil gaa yi njàccaar buleen gëlëm Te xélleer yi jébballeen Sëriñ Bàmba seen i tum Du moo gën palamtuy làmbtuy wéy ba teggi ko    Te waykat ba daa way Mustafaa matl a jomb a way Ku koy jomb a way buntam la ñuy tëj ba dóotu wéy Te man géej ga muy duusoo ca mahnaa ya laa ko fay Li ngeen diy wolof moo tee ma def koy araab yu rëy Te Bàmbay wolof sut bépp yaaram ba gétti ko  Bu yawmal xiyaamee bab araab puukarey waxam Da naa wax sëriñ tuubaa lu tax bab araab wedam Tërub wolof ak bob yaaram ak wax yi yépp a yam Lu jóg ngir rasuulal laahi baatin ba saf xorom Danaa xelli meew moo xam ne yaaram ya sowti ko  Xanaa yërmandee tax tay "luxay" wax yi tàggaloo Dugoon ak Rasuulal Laahi làmmiñ yi taqaloo Nde mbaaxam gi moo tax Alxuraan wàcc toggaloo Di yaaram, ya maamam yay xuraysin di càllaloo Lilee tax ba furxaan ngën gi yaaram ya wattu ko    Te làmmiñu Muusaa tax ba tawreetu saf xorom Te làmmiñu Iisaa tax ba injiilu dib cëram Sabuuraa taxoon Daawuuda làmmiñ wa mel ni lem Su daa jàng nit ñeek jinne yeek rab yi bokk gëm Ku xam lii ma wax doo suxlu waykat ba gotti ko  Dexug Kayre man laa naa ne ak Baabakar Sadeex Nde ñoo xuus ci géejug Bàmba bay xelli ndox mu neex Sëriñ bee di géej ug Yàlla nëxtil ba mel ni ñeex Sëriñ boo lëmbaajey bóoti biiram mu andi téex Sëriñ Bàmba moom saahir sa baatin ba yàqu ko  Du dóor ndaw du merloo mag manul gan tëley dëkkam Amul xaarma-yàlla ak nit du xas nit ci waa këram Defut xejj buy jël saahiram sànge baatinam Xañul nit mbirum biiram xañul nit mbirum kawam Mbirum saahiram ak baatinam darra yàqu ko    Rittax naa la paxtab Yàlla yaw waa ji may sewal Ndegam gis nga kem seex Bàmba miy tax ma dib géwal Ku sempal ba sellal nàttangook moom ba lëf desul Ci bokkam yi mbaa jàmbur yi mbaa gaa yi koy dikkal Ma jébbal ko saa mbir def muriitam te topp ko  Na kay jóg di mbër moo xam ne mbër yépp weg na ko Dëddug bàmba ga ak diineem ja bijjaaw ba yàqu ko Te diineem ja ak maandoom ga am-am ba dàqu ko Te xam-xam ba ak sellal ga sañ-sañ ba yàqu ko Boroom saahir ak baatin la moo tax nu topp ko  Lilee tax ma wuuteek gaa yu rëy yiiy sewal wolof Wolof yaa ngi semmal naar yi daa jàng bay waliif Sëriñ Bàmba moo gën naar ya jàngoon ba wann lef Ñu weex ñaa ngi koy raamal ñu ñuul ñaa ngi daw di jëf Sëriñ bee fi feeñal ceex gu gànnaar ga amti ko    Dugoon ak melow Seex Bàmba baaxug wolof du feeñ Nde moo mel melow yonnen ba waa Màkka daa ko jiiñ Muhammadu habdul laahi ngir aw banam la xeeñ Da daa làq ay daahif di fat lawbe yaak i seeñ Ku ñëw yóbb may goo xam ne seen maam ya amti ko  Adunyaa ngi mel new fel fi moom mbaate dëññu teeñ woroom ay tëndëñ xàmmeewu leen ak woroom i téeñ Lilee tax mu daa tuubloo dammeel ak maxaak i teeñ Ku mel nii ku am leek moom na leen wóor ne yaa ko tooñ Du tooñ nit te boo tooñee mu jéggal la tin la ko  Amul jàmbur ak mbokk ak mag ak ndaw ci aw meloom Wurus mbaate xaalis mbaa bëy ak xar nag ak galéem La daa buub di jox ñay laaj du kuy néggandeek a leem Fu waamew ngëneelam sébbi buñ sepplee nga luum Te loo laaj lu rëy rëy rëy mu fab loola jox la ko    Melow Bàmba wa ak xarbaax ya jaaxal na gaa yi biir Ba ñoñ kaw ña ak ñoñ suuf ña naa Yàlla yaa di buur Lilee tax wolof ya ak naar ya way-baax yi yépp buur Di xaadam yu ànd ak moom mu far soppi leen i buur Na leen wóor ne Bàmbaay waane kum sopp sopp ko  Gisal saahiras gaayam yi daa war ci naaru góor Mu teg cay wata ak luy naaw Suleymaan la am ci nguur Ñu naa déet mu jël waa Mbàkke def leen ñu diy lingeer Mu far xotti Mbàkkeek Daaru ay mbedd ñuy bëngéer Saxaar gaa ngi dem Tuubaa ku dawtil ba teggi ko  Kajoor ak Bawal Siin Saalum ak Fuuta ak Jolof Ña ngay wal-wali jëm Mbàkke jàppoo xëlëf-xëlëf Te ñoo yay ne Mbàkkee aaye buur Yàlla moo ko def Ku dof bay gannaawal Bàmba nee leen ko mooka dof Su tuubul ba dee dem naari jaanam ya màtt ko    Faral noppi yaw Muusaa ngir ag gumba ràññeewul Guddeek bëccëg ak leer ak lëndëm gët ya gimmiwul Borom xol bu gumbaa raw borom gët yu fettagul Yëral "hajji, laa tahmaaŋ" fa wuy xol bu mar-maral Maneeful a wommat kooka ngir tum ba yotti ko  Jullil nag ci yonnen ngën ci kuy doomi haasimi Te mooy baayi ibraahiima tey baayi xaasimi Te moo tax boroomam bind kuy doomi aadami Halayhi salaatul laahi ba kun bi xaatami Mahal aali wal ashaabi yaaram ya wax na ko Assalaamu alaykum mbokku juliit yiBismillaahi Raxmaani RaxiimAllaahumma salli alaa Sayidinaa wa Mawlaanaa Muxammadin wa alaa aalihii wa saxbihii wa sallama tasliiman wa man tabi’ahum bi ixsaanin ilaa yawmi diin.Téere bii li ko sabab mooy fas yéene barkeelu ci tool bi kenn dul bay ba jeexal ko, booy wàcc keneen di dikk wéyal ligéey bi, tool boo bu mooy Lis-laam. Tay jii la tool bi gën a soxla ay boroom xam-xam yu takkaayu ba dëgër, làmboo pas-pas bu dëppook Sunna Yonent bi Sallalaahu alayhi Wa Sallam, tay tam la tool bi gën a  yaatu, ci la jamono gën a nekk ci ag mujjam, nga xam ni topp sa bakkan ak jaamoo sa Boroom ni nga ko gërëmee yaatu na lool. Saa su ne yaa ngi gis ay jumtukaay yu yees ak i jëfandikukaay yoo xam ni jullit bu far-luwul dëgg di na la sank jëmee la ci nga xemmeem léen fàtte la taxoon sunu Boroom wàccee la ci kaw suuf sii di ab jaaruwaay ci kenn ku ne ci nun, kër ga dëgg mooy allaaxira. Sunu Boroom mi ngi wax ak nun ci alquraan ni wamaa xalaqtul jinna wal insa ilaa liyaxbuduunii, Bu nu bindee jaamoo tax, su ko defee jaamu gi da fay tege ci xam-xam lu ko moy du ko nangu te jaamu gu sunu Boroom nanguwul du ag jaamu, liy sabab mu nangul la ko mooy nga fexe mu dëppook ni mu la ko santee, loo lu Yonent bi SaWS moo nu ko jàngal ci Sunna moo tax Sëriñ Tuu-baa radiyallaahu anhu wax na ni rajaa’u jannatin bilaa taa’aati bi sunnatil maaxii xuruurun yaati, yaakaar àjjana ci lu dul toppee Yàlla ci Sunna Yonent bi SaWS woreel la.fiq mooy àtte jëfu jullit, am na ñu koy woo wee Sariyaa nga xam ni boo toppee cosaanal baat bi di na la tektal ag dégg walla ñaw ci xam-xam, ci tënk xam-xamu fiq mooy yoon wi ab jullit war a awale jëfam ngir mu dëppook Sunna.Moo tax ab jullit fàwwu mu tënku ci ab mazhab mooy ab ngér, di ngay dégg ngéru Maalik, ngéru abu Xaniifa, ngéru Imaamu chaafii, ngéru Imaam Xanbal… am na yeneen waaye yii da ñu cee gën a ràññeeku, nun fiq bi nu indi ci téere bii yépp noo ngi ko tektaloo ci bu imaam Maalik radiyallaahu anhu mi ganee woon jamono Medin, bokk na ci ñi sunu Boroom defal ag xam akug ràññee ci xadiisu Yonent bi SaWS. Téere yi ñuy faral di tektaloo ci ngéru imaam Maalik mooy Al Muwatta mooy téere bi ñu njëkk a taalif ci xadiis ak fiq ñeel lislaam ak Mudaawana nga  xam ne àttey Imaam Maalik la ñu ciy siiwël, ki ko dajale mooy ab ndongoom bu ñuy wax Sahnun Ibn Sa’iid.Lu jëm ci mbiru farata yi ak sunna yi ak wàllu iimaan, islaam ak ixsaan, Tazawudu sixaar bu Seexul Xadiim (ra) la nu léen ciy indil ci ni ko Sëriñ allaaji Mbàkke ibn Sëriñ Mustafaa absa tënkee, am na yit ci biir téere bi lu bàyyee-koo ci Jawharu Nafiis ak Majmahu Nuurayni, ba tay am na ci lu nu jëlee ci Risaala, Laxdariyu, Ibn Achiir ak Qurratul Ayni bu Sëriñ Su’aybu Mbàkke.Ngir lu gën a wéral jàngale yi nu léen indil ci téere bi, mbooleem àtte yi nu jukkee ci téere yi nu lim sank noo ngi ko toppee ci ay firi Sëriñ abdu raxmaan Mbàkke ibn Sëriñ abdu Xudoos, boroom xam-xam bu laabir te woyof, am na ci tam loo xam ni ci ay firi Sëriñ Xaadim Mbay la nu ko toppee, moom it muy ku rafet xam-xam te amug dégg.Noo ngi sant sunu Boroom ci tawféex gi mu nu defal ba nu doon ay jullit, di ko ñaan mu kàttanal nu ba nu mottali téere bi te lépp dëppook ngërëmam te bu nu ci gis sunu bopp benn yoon.wuuteg li ñu sib ci sariyaa ak li ñu sib ci ngér : makruuh shar’ii ak makruuh irshaadii mazhabiiBoroom xam-xam bu ñuy wax Muxammad ibnal Busir nee na bépp jullit bu bëgg a topp diine war na xam li ñu sib ci wàllu Sariyaa ak li ñu sib ci wàllu ngér nga xam ne boo ko waccee du la jural genn tagg wala ngëneel te nekkul loo xam ne def ga daa bon, masalan ubbikoo Bismillaahi ci julli booy jàng faatixa. ci ngéru Imaam Maalik sib na ñu ubbikoo ko ci jullig farata, naka noo nu wax assalaamu alaykum wa raxmatulaa ci ndeyjoor ak ci càmmooñ ci sëlmël, farata la ci ngéru imaam Xanbal waaye kiy topp ngéru imaam Maalik buy julli moom kepp walla muy ilimaan benn yoon la koy wax ca kaw ca ndeyjooram, terewul mën na wax assalaamu alaykum ci ndeyjooram ak ci càmmooñam ndax ñaar i àtte yi xadiis wéral na ne Yonent bi SaWS def na léen. Naka noo nu sadl nga xam ne mooy yoor say loxo, bu dee xabd nga xam ne mooy aj say loxo dajale léen ci sa dënn sib na ñu ci kiy topp ngéru imaam Maalik mu def ko ci jullig farata. Lenn ciy Boroom i xam xam wax na ñu ne bu dee maalikii bi da fay ragal ay woroo, sopp na ñu ci moom mu def ko su yaakaaree ne jëfandikoo gi di na dajale xol yi.Li ñu sib ci Sariyaa moom moytu ga di na jur ag pay te def ga du bàkkaar, da ñu koo sib rekk cig dëppoo.Xàmmee ñaar yii lu am solo la ngir jullit bañ a sànni loo xam ne wér na ne  Sunna la ci boole gu mu ko boole ci ñaareelu xaaj bi.Cosaanu Fiq AlquraanSunu Boroom wax na ci alquraan ne nit ñi ak jinne yi bu ñu dajewoon te mankoo ngir ñu indi lu mel ni alquraan du ñu ko mën doonte da ñuy di-mbëlante.alquraan kàddu sunu Boroom la gu mu waxyu Yonent bi SaWS jaaree ko ci Sayidunaa Jibriil, darra soppeeku wu ci, kenn yokku ci darra kenn wàññi wu ci darra ba mu wàccee ba tay jii, karaama la  guy sax dàkk ci wax ju rafet ak xam xam. alquraan ñépp lay waxal ci jamono ju ne.Wax na ci sunu Boroom, ci luy tax nu xam ci Moom darra, làmboo na ay ndigël, ay tere ak i taarix yuy jàngal jullit ak di ko yee ci ni mu war a dundee ci kaw suuf, li mu fi war a def ak li mu war a jomb. Làmboo itam moom alquraan ay mbóot yu yaatoo yaatu yuy junj wàllu baatin nga xam ne mbiru xol la.Dajale gi mi ngi amee ci jamonoy xilaafag Sayidunaa Usmaan.aaya bu ci ne am na xew-xew yu ko taxoon a dikk nga xam ne moom la nu duppee sababu nuzuul (li sabab wàcc gi), xam léen di na la jàppandalal nga gën a xam alquraan.Boroom xam xam yi tënk na ñu aaya yi wàcc ci alquraan ci ñaar i xaaj :aaya yi wàcc Màkka : mooy aaya yi nga xam ne da ñu wàcc Màkka njëkk gàddaay gi, bokk na ci seen jubluwaay mooy xamal jullit bi Boroomam bëg-glóo léen ko te bañ koo bokkaaleek darra. aaya la yuy wax ci wàllu ngëm, pas-pas, sàkkug mbindéef yi ak kennug Yàlla.aaya yi wàcc Medin : mooy aaya yi wàcc ginnaaw gàddaay gi, di na ñuy jàngal jullit yi ponk i ngëm ak nees di jaamoo Yàlla, di wax ci wàllu doxalin ci réewu jullit, di soññe ci woo nit ñi jëmee léen ci seen Boroom, jàngale itam teggin yi ab jullit war a doxee ci jënd ak jaay ak ci wàllu jëflante.Suko defee ci wàllu taxawaay bi aaya yi am, mënees na nu seetluNasiix ak Mansuux mooy aaya bu ñu folli ak bi ko folli. am na ay aaya yu nekk ci alquraan te li ko waral mooy jamono ji muy wàcc jàngale gi foo fu la tol-loon waaye jëfandikoo gi wéy na ci wàllu àtte ci diine. Naka noo nu am nay aaya yu sunu Boroom yenkewaloon Yonent bi SaWS, saxaaba yi jàng ko di ko jëfee gin-naaw bi sunu Boroom folli ko waaye mënees na ñu koy jëfandikoo ci wàllu àtte. Misaal ci wàllu aaya bu folleeku ak bi ko folli : (coran, , ) ginnaaw bi aaya bi wàccee am nay saxaaba yu bàyyi naanum sàngara am ñoo xam ne da ñoo wàññi. Ginnaaw ga la aaya dikkaat ñaaxe ci ñàkk a jëfandikoo sàngara, digël jullit yi ñu bañ a jege julli te fekk ñu màndi, te njëkk ak wàccam, tere goo gu nekkuloon lu bér te leer ci wàllu sàngara : (coran, , )Ginnaaw bi, bi nga xamee ne ngëm gi gën naa dëgër ci xol yi, ci la aaya wàcc tere tere gu dog naanum sàngara ak i po folliwaale aaya bu njëkk bi : (coran , -)Muxkam ak Mutasaabih : am nay aaya yu leer te bér ak yoo xam ne dégg gi di na aajewoo ndimbëlu sunu Boroom lu mel ni : mooy aaya yi lënt làmboo ay déggin yu wuute.Li ci mat a leeral mooy ku ci dajeek aaya bu xaw a jéggët, xam ga delloo ko ci sunu Boroom bi ko wàccee, terewul dees na gëm aaya bi te bañ a jéem a xóotal ak di ko sàkkoo firi ba mu nuy tàbbal ci njuumte. Sunu Boroom wax na ci alquraan ci wàllu aaya yu lënt yi : aaya alquraan yi ñi ko war a firi ñooy ñi nekk kàngam ci wàll wi, xam li sabab seenug wàcc te am xam-xam akug ràññee ci saayir ak ci baatin.xadiisXadiis mooy jàngale jëf walla kàddu Yonent bi SaWS walla lu ñu wax walla ñu jëf ko ci kanamam te dàqu ko. Mbooleem xadiis yi nga xam ne tukkee na ci Yonent bi SaWS mooy sunnaam. Seenug dajale ci mbind ñi ngi ko def ginnaaw bi Yonent bi SaWS nelawee niki alquraan, saxaaba yi da ñu ko daan mokkal di ko jottalante ci làmmiñ ak nopp, wax na ñu ci yenn nettali yi ngir ragal ag jaawale ci diggënte alquraan ak xadiis, Yonent bi SaWS da fa terewoon ci njël-béenu woote gi ñuy bind xadiis yi tay bind alquraan ji kepp, ginnaaw ga la ko soog a digle, fekk saxaaba yi gën na ñoo amug ràññee ci ñoom ñaar.Moo tax téere yi njëkk a dajale ay xadiis mi ngi amee ci jamonoy Umar ibn abdal aziiz, ci la ñu tànnee xadiis yi am delluwaay bu wér ci Yonent bi alayhi salaam ngir mën léen a yaatal ci xeet wi. Duppee léen ay Musnad, yokk ci turu saxaaba bi jottali xadiis bi : Musnad abubakr, Musnad abu Hurayra…abu Hurayra wax na ñu ne li mu dajale ciy xadiis ëpp na fukk i junni Yal na nu ko sunu Boroom fayal. Moom mooy ki ëpp lu mu jottali ciy xadiis ci saxaaba yi, ab taalibeem bu ñuy wax Hammam Ibn Munabih siiwël na ci yu bari dajale léen ci ab téere bu mu duppee Sahifat Hammam. Al Muwatta bu imaam Maalik mooy ñaareelu téere bi làmboo ay xadiis ginnaaw téereb Hammam bi. am na itam Al Musnad bu imaam Xanbal làm-boo na ay xadiis yu bari te da fay ber saxaaba bu ne ak xadiis ya mu indi.am na ñaar i téere yu Sunniyu yi fonk lool mooy Saxiixu Buxaari ak bu Muslim nga xam ne doo ci fekk lu dul ay xadiis yu wér.Buxaari wax na ñu ne déggoon na lu mat   xadiis, wattu lu mat   xadiis, Saxiixam bi boo waññiwul xadiis yiy dellusi, am na lu mat   xadiis, loo lu doy na tektal ne ci ag tànn gu kawe la dajalee xadiis yi ci ne.Su ko defee ngir mën a jàngat tolluwaayu wérug ab xadiis dees na bàyyi xel ñaar i mbir :Isnad gi (càllalag jottalikatu xadiis bi) : gëstu ko di na ñu may ñu mën a xam ci xadiis darra ndax wér na am déet, ci xam gi ngay xam seen i pas-pas ak seenug dëggu, su amee genn lënt ci càllala gi dàqeef ko, mel ni nga gis ñu ne diw jëlee na ci diw mu jëlee ci Yonent bi SaWS te fekk ñoom ñaar fekkante wu ñu jamono.Matn gi (kàddu gi ci boppam) : Dees na ràññetle Xadiisul Qudsi nga xam ne sunu Boroom moo ko yenkewal Yonent bi SaWS ci lu amul benn jaaruwaay ag Xadiis Nabawii miy jàngale ay kàddu, jëf ak yu ñu def ci kanamam te dàqu ko.Moo tax séddëleef na xadiis yi ci wàllu maanaa ci :Saxiix (wér) : xadiis wu jub, am càllala gu amul genn lënt te ci ñi mu jaar ñépp nekk boroom pas-pas yu wér.Xasan (rafet) : Jaaruwaay gi dese naa leer ni xadiisu saxiix yi wéree waaye maanaa mi mu ëmb dëppoo na ak jàngale Yonent bi SaWS, ñi ko jottali tam nekk ñuñ xam te leer.Da’iif (lompoñ) : Mooy xadiis yi nga xam ne jaaruwaay wi mënees na ñu cee sikk sàkka, maanaa mi mu ëmb itam lënt lool moo tax xadiis yu bari yi ñuy dàq fii la ñuy dugg.Su ko defee xadiis saxiix ak yu xasan kepp la ñuy jëfandikoo ci wàllu àtte ak yoonal ci ngér yi.TawasulDi na am solo lool nu indi lay yiy saxal tawasul nga xam ne mooy jokk sa ñaan gi ngay ñaan sa Boroom ginnaaw bu mu la leeree ne Moom kepp mooy maye, ci darajay Yonent bi SaWS walla kenn ci mag ñu baax ñi. alquraan, Xa- diis, ba ci dundu ñenn ci ay saxaaba saxal na ne lu wér te mat di jëfandikoo la doonte am nay jullit yu koy dàq di wax ag ñàkk a wéram ci diine.Ay aaya yu bari ak i xadiis wéral na ñu ko .Ñaan Yàlla ci darajay Yonent bi SaWS walla ngay sàkku barke ci moom (Ta-baruk) lu am solo la te mat di def ndax di na tax nga gën di jege sa Boroom, di na maye ngërëmam it, du lu xaraam walla ag bokkaale ni ko ñenn ñi njortee. Yàlla sunu Boroom mi ngi wax ci alquraan, yahuud yi da ñu daan xeex ak ñenn ci arab yi rawati na ñi dëkkoon Ye-men (aws ak Xasraj) njëkk lislaam, ñoom yahuud yi da ñu daan ñaan Yàlla ci darajay seen Yonent yi fi jiitu Seydinaa Muxammad SaWS ngir mën a daan. Su ko defee ginnaaw bi sunu Boroom yónnee Yonent bi SaWS ñu weddi ndax ag ñàkk a nekkam yahuud ni ñoom, ci aaya bii sunu Boroom weddi ga lay ŋàññ waaye du tawasul gi. Li ci gën a mat a leeral mooy yaw miy ñaan leer na la ne du ci ki ngay def tawasul moo lay may, Sunu Boroom mooy nangu ñaan te gin-naaw bi waay ji di dund ak lu mu baax-baax doo ko tàllal say loxo ne ko defal, da ngeen daan ànd tàllal seen i loxo Boroom Kun, kon doo nég ba mu génn àdduna nga di ko ñaan ginnaaw bi muy dund sax defoo ko.Umar ibnul Xattaab nettali na ne Yonent bi SaWS nee na bi sunu Maam aadama juumee moy Boroomam da fa wax sunu Boroom ne ko maa ngi lay jéggalu ci darajay Seydinaa Muxammad SaWS, sunu Boroom ne ko noo xa-mee Muxammad, aadama ne ko bi nga ma sàkkee, bi ma yëkëtee sama bopp da maa gis ñu bind ci sa gàngunaay gi Laailaaha ilalah Muxammadu rasuulu-laahi ma xam ne ki nga jël aw turam dendale ko ak sa bos mënul a nekk ku dul ki gën ci mbindéef yi.Lu saxaaba yi daan jëfandikoo la, ci jenn jamono ju maral amee ngir ag ñàkk a taw, Bilaal da fa dem ci fi ñu deñc Yonent bi SaWS ngir ñaan Yàlla jokku ci darajaam, wax na ñu ne ginnaaw ba daa gént Yonent bi SaWS mu ne ko nuyyul ma Umar ne ko di ngeen am li ngeen bëgg insaa allaa. am na bis itam ci jamonoy maral Sayidunaa Umar ñaan sunu Boroom mu wàccee ndoxam ci darajay abbaas baaytaxu Yonent bi SaWS, sunu Boroom may léen taw mu bari. Imaamu chaafii daan na wax ne bu amee soxla da fay julli ñaar i ràkkaa siyaareji bàmmeelu abuu Xaniifa ñaan fa soxlaam te nee na balaa yàgg mu faju.Buxaari mi ngi nettali ci saxiixam ñett i nit yu ab doj tëjoon ci ab xunt, ñu ñaan Yàlla jokk ko ci seen jëf yu ñu njoort ne sell na, Yàlla nangu seen ñaan. Moo tax muy Xanbal, Maalik, chaafii ak abuu xaniifa ñoom ñépp saxal na ñu wérug tawasul.Ku yàgg a yër mbindum Sëriñ Tuubaa radiyallaahu anhu tam di nga ko ciy gis bu baax ndax lu muy jëfëndikoo la ci xasiida yu bari.NdogalSëriñ Tuubaa qaada lahuu Laahu maaxtaara lahuu mi ngi nuy jàngal ca Majmahu Nuurayni ne gëm ndogal ñett i xaaj la, bu njëkk bi mooy nga gëm ne lu am ak fu mu amee Yàlla xam na ko te moom la neex mu am wuuteek «Alxadariyatu» ñi nga xam ne da ñuy wax ne ndogal yi ginnaaw bi mu amee la ko sunu Boroom doog a xamee noo nu, ñoo ñu ay yéefér yu wér la ñu ñoo ñu sax laataa Imaam chaafii di génn àdduna jeex na ñu tàkk lu mat juróom ñaar fukk i Yonent rëbb na ñu léen, Yonent bi salalaahu ta’alaa alayhi bi aalihii wa saxbihii wa salama nee na bu ñu tawatee bu léen léen seeti, bu ñu faatoo bu léen fa teew. ñaareel bi mooy nga gëm bu wér ne Sunu Boroom moo bind nit ñi ak seen i jëf wuuteek «Muhtazila» yiy wax ne Sunu Boroom moo bind jaam bi waaye jaam bi mooy bind jëf i boppam, ñoo ñu seenug kéefér am nag wuute waaye alquraan weddi na léen ci ay barab yu bari mel ne «wallaahu xalaqakum wa maa tahmaluun» (Yàlla moo léen bind, bind seen i jëf) ak “wallaahu xalaqa kulu chay’in” (Yàllaa bind lépp) ak ci yeneen i barab. Ñetteel bi mooy nga gëm ne yiw ak ay ñaar i mbindéefu sunu Boroom la ñu wuuteek «Almaanawiyatu» ñi topp Maaniyu fenkat boo bu di wax ne lëndëm moo bind ay, alquraan weddi na ko bi mu nee «wa ja’ala zulumaat wa nuur» (Moo def lëndëm ak leer). Su ko defee Sëriñ bi teg ci ne ñett yoo yu ku ko gëmee noo nu ab jullit la ku ko gëmeewul noo nu ab yéefér la.Su ko defee lu jëm ci wàllu gën a yaatal ci mbiru jàngale àtte yi aju ci ii-maan islaam ak ixsaan da nu léen di indil Tazawudu Sixaar bu Seexul Xadiim ci tënk wi ci Sëriñ alaaji Mbàkke ibn Sëriñ Mustafaa absa def tàmbalee  ko ci muqadama gi. Tënku Tazawudu sixaarSëriñ bi qaada lahuu Laahu maaxtaara lahuu day dénkaane fii ag njub te mooy tàmbalee  ci jàng ginnaaw boo mokkalee alquraan di ko jàng ak di moytu jotaay yi ñuy jëwee walla ñu fay wax lu mën a jëmee ab taalibe ci lu dul lu baax tey toog ak koo xam ne waxtu wu ne day jaamu Yàlla di digle lu baax di tere lu bon, képp ku gaaw cig ndawam aw ci yoon woo wu, bu doonee mag di na  noppalu lool waaye ñépp amu ñu tawféexu defee ko noo nu, ku amul tawféexu loo lu yitam bu tuubee dellu ci Yàlla sunu Boroom bu wér di dundal ay waxtoom bàyyi lépp la mu daan def mën naa dem ba am ag mat, am la mu bëgg lépp. Sëriñ bi nee na laabire gii su ngeen ko jëfee di ngeen am sa’aadatu daarayni.xaaj i DiineSëriñ bi qaada lahuu Laahu maaxtaara lahuu nee na diine ñett i xaaj la, iimaan, islaam ak ixsaan, iimaan mooy nga gëm Yàlla ak téeréem yi yépp ak yonentam yi yépp ak malaakaam yi ak ndogalam yi ak bis peñc.Gëm yàllaSëriñ bi qaada lahuu Laahu maaxtaara lahuu nee na ni ngeen di gëmee sunu Boroom mooy gëm ne am na te moo fi jiitu lépp te du fi jóg te nuróowul ak menn mbindéef te ku doylu la ci boppam, aajowoowul jëm ci kenn te kenn ku ne ak lenn lu ne aajewoo na jëm ci Moom te it Kenn la ku amul kenn ku ko ñaareel ci jëmmam walla jëfam wallay waxam walla wenn meloom, ku am kàttan la koo xam ne balaa darraa xew da koy bëgg te na mu ko bëggee lay amee, ku am xam-xam la kog réeréewul darra, mbooleem li nu nekkee ak li nuy bëgg a nekkee darra umpu ko ci, day dund, day dégg lu kawe ak lu suufe, di gis lu nëbbu ak lu feeñ, di wax.Sëriñ bi qaada lahuu Laahu maaxtaara lahuu nee na li jomb ci sunu Boroom te mooy li mënul a am moo di ag ñàkk, ñu naan Yàlla am na te amul ak sosu nga xam ne mos naa ñàkk ginnaaw bi mu am walla darra am te neexu ko walla ameewul na mu ko bëggee walla muy tëx walla mu tëlee wax walla mu ñàkk a xam walla mu gumbë walla mu réerée darra walla muy faatu, li nga xam ne mën naa am ci Moom mën a ñàkk mooy def ak dindi, mbooleem li ngay gis walla mu toq ci sam xel daa dagan ci sa Boroom, bu ko neexee amal ko bu ko neexee ñàkkal ko, bu loo lu jàllee nga xam ne tektalu ñaar fukk i melo yii ma nga ca Mawaahibul Quduus bi Sëriñ bi woy loo lu moo tax indiwaatuko fii.Gëm Malaaka yiSëriñ bi nee na ni ñuy gëmee malaaka yi mooy ñu gëm ne am na ñu, sunu Boroom moo léen bind ci leer kese, ba tax du ñu moy Yàlla, du ñu lekk, du ñu naan, du ñu xayta, du ñu tuur ndox, waxtu wu ne da ñuy sàbbaal sunu Boroom.Gëm téere yiSëriñ bi qaada lahuu Laahu maaxtaara lahuu nee na ni ngay gëmee téere  yi mooy nga gëm ne sunu Boroom moo léen wàccee, mbooleen li ci nekk lu wér la te xam ne mat na ñu téeméer i téere ak ñent, Sayidunaa aadama fukk i téere ñoo wàcc ci moom ndax ñoom da ñu daan guddu fan, Sayidunaa Siisa doomam juróom fukk i téere ñoo wàcc ci moom, Sayidunaa idriis fanweer i téere ñoo wàcc ci moom, Sayidunaa ibraahiim miy xaritub Yàlla fukk i téere ñoo wàcc ci moom, Sayidunaa Muusaa Tawreet moo wàcc ci moom, Sayi-dunaa iisaa Injiil moo wàcc ci moom, Sayidunaa Daawuud Zabuur moo wàcc ci moom, Sayidunaa Muxammad Alquraan moo wàcc ci moom alayhimu sa-laatu wa salaam.Gëm Yonent yiSëriñ bi qaada lahuu Laahu maaxtaara lahuu nee na ni ñuy gëmee Yonent yi alayhimu salaatu wa salaam mooy nga gëm ne Yàlla moo léen yónni, gëm itam li ñu indaale mu jóge ci sunu Boroom, gëm itam ne ab Yonent du fen, du wor, du ñàkk a wax li ñu ko yónni, lu mu wax dëgg la, du def lenn lu xaraam walla lu ñu sib, lu mu metti-metti tam li ñu léen yónni di na ñu ko wax, lépp loo xam ne bu léen dalee du ñu léen daw walla ñu léen di xeeb mën na léen a dal, di na ñu jaay, di jënd, di takk soxna. Li nga xam ne mooy xamle dëg-galug Yonent yi mooy kéemaan yi sunu Boroom feeñal ci ñoom muy taxaw taxawaayu kii lumu wax maa ko ko waxloo, limub ñi Yàlla yónni mat na ñu ñett i téeméer ak fukk ak ñett boo ci boolee ñi Yàlla soloo maanaam xamal léen xam-xamu Yonent te yónni wu léen di na ñu mat téeméer i junni ak ñaar fukk i junni ak ñent i junni.Gëm bis peñcSëriñ bi qaada lahuu Laahu maaxtaara lahuu nee na ni ñuy gëmee bis peñc mooy nga gëm ne bis la buy ñëw ci lu dul sikk, mbooleem la ñu wax ne di na fa am yitam nga gëm ko mel ne dekki gi ñuy dekki ak natt ga ñuy natt sunuy jëf ak déegub Yonent bi salalaahu taalaa alayhi bi aalihii wa saxbihii wa sala-ma, ku ca naan doo tu mar ak siraat di ab yoon bu tege ci kaw sawara ñu koy jéggee keem sunuy jëf yu baax, am na ñu fay gaaw ba mel ni ag melax, am na ñu fay am ay at, war na yitam ñu gëm rammug Yonent bi salalaahu taalaa alayhu bi aalihii wa saxbihii wa salama day rammu ñépp ëllëg loo lu mooy ñaan gi muy ñaan Boroomam mu àtte jaam yi, naka noo nu xisaab war na ñu koo gëm, ab jaam lu mu def lu mu tuut-tuut ba toll ni xollitu tàndarma wala mu gën koo tuut Boroomam di na ko ko won fay ko ko, su ko defee ñu xam ne daa am ñaar i bis peñc, bu ndaw ak bu mag, fi mu ne kuy waaj a faatu mi ngi dégmël bis peñc bu ndaw bi, foo fee la ñu koy laajee ndax gëm na Yàlla walla  déet, foo fee la ñu koy tàmbalee mbugël, foo fee la ñu koy tàmbalee xéewale bu dee ku jëm àjjana, saa su ñépp dekkee bis peñc bu mag bi daa di taxaw, foo fee la ñuy tàbbee sawara walla àjjana.Gëm NdogalSëriñ bi qaada lahuu Laahu maaxtaara lahuu nee na ni ñuy gëmee ndogal mooy gëm ne lu am Yàllaa ko dogal moo xam lu baax la ci yaw walla leneen, moo xam lu neex la walla leneen, darra mënul a am ci lu dul nammeelu sunu Boroom mooy dogal lépp, ba ci aw xob sax du wadd fi suuf te sunu Boroom xamu ko te fekk mu bëgg ag waddam fi suuf, sàkkaa leneen. Menn mbindéef mënul a amal darra. Ndogal i sunu Boroom yi ñaare day fekk ku sunu Boroom bëgg mu koy indil li mu bëgg ci lu dul benn nëx-nëx, safaanub ku mu ko bëg-galul wal’iyaazu billah.IslaamSëriñ bi qaada lahuu Laahu maaxtaara lahuu nee na lislaam mooy juróom yii, tudd Yàlla te mooy wax Laailaaha ilalah Muxammadun rasuulullaahi sa-lalaahu ta’alaa alayhi bi aalihii wa saxbihii wa salama ak julli ak woor ak natt asaka ak aj Màkka, Sëriñ bi nee na mbooleem lu nit di wax baat boo bu moo ci gën, ku ko taqoo te di ko teewlu di nga am tuyaaba ju rëy te doo am benn nëx-nëx.Julli juróomSëriñ bi qaada lahuu Laahu maaxtaara lahuu nee na julliy juróom farata la ñu, sax na ñu ci tuddug alquraan ak ci sunnas Yonent bi salalaahu ta’alaa alayhi bi aalihii wa saxbihii wa salama, fóore yépp dëppoo ci, ku ko bàyyi ngir weddi ne sunu Boroom farataalu ko da ñuy jàpp ne daa murtad, daa génn ci diine, da ñu koy tuub loo ñett i fan bu tuubul ñu ray ko, bu ñu ko rayee du ñu ko sang, duñu ko sàng, du ñu ko jullee, du ñu ko suul ca armeelu jullit ña, alalam du ñu ko donnu ci soxlay jullit ñi la ñu koy jëmële.Sëriñ bi qaada lahuu Laahu maaxtaara lahuu nee na ku nangu warug julli ba noppi du julli te amul benn ngant, da ñu koy xaar ba waxtu wa sës ca ba mu ko waxee, bu julliwul ba waxtuw daruurii ja des benn ràkkaa boo xam ne faatixa sax du ko ca mën a jàng, bu  julliwul yoon ray ko te bu dee réccu naan bàyyi léen ma di naa julli, kenn du ko bàyyi, di na ñu ko sang, sàng ko, jullee ko waaye ku siiwee mbaax du ko jullee, bàmmeelam itam du ñu ko maasale, dañu koy yëkëti.Laab Sëriñ bi qaada lahuu Laahu maaxtaara lahuu nee na laab sax na ci alqu-raan ak sunna, mbooleem boroom xam-xam yi maase ci, ku ko bàyyi ci lu dul ngànt da ñu koy ray rayug gétën ndax julli mënul a am te laab jiitu wu ko.Sëriñ bi qaada lahuu Laahu maaxtaara lahu nee na Imaam awfii radiya-laahu ta’alaa anhu nee na ku julli na mu war a jullee te xamul farata yi, xamul sunna yi, xamul àtte yi ag julleem du baax, naka noo nu ku jàpp walla mu sangu farata walla mu aj walla mu joxe asaka walla mu def leneen, moy na Yàlla, moy na Yonent bi salalaahu ta’alaa alayhi bi aalihii wa saxbihii wa sa-lama waaye li gën a wér mooy képp koo xam ne jàpp na walla mu julli walla mu sangu farata walla mu def leneen te ba mu koy def am na yéeney def li ko Yàlla digël, jëfam baax na moo xam julli la walla koor walla jàpp walla leneen, moyul Yàlla moyul Yonent bi salalaahu ta’alaa alayhi bi aalihii wa saxbihii wa salama, teewul nag mu xaraam ci mukkalaf mu ne muy def darra te xamul la ca Yàlla àtte, loo loo tax ku xamul laajul tooñ na boppam, alag na boppam. ci biir loo lu Sëriñ bi jàll na wax la melow njàpp ak melow sangu farata ak melow julli, ne la melow julli mooy rukkoo yi ak sujjood yi lépp mat nga xam ne fu ñu war a toog ak fu ñu war a dal fu ne toog nga fa, dal nga fa, tari nga itam li nga war a tari lépp.Melow jàpp mooy nga raxas say loxo ba ci say tikkujara ñett i yoon, galaxn-diku, saraxndiku ñett i yoon, fiiru noo nu, raxas sa kanam ñett i yoon, raxas say loxo ba ci say coñc ñett i yoon, bu ci ne ndeyjoor mooy jiitu, masaa sa bopp, delloowaat masaa ba, masaa say nopp, raxas say tank.Melow sangu farata mooy nga wut ndox mu laab, toog ci barab bu laab jublu penku, raxas say loxo ba ci say tikku-jara ñett i yoon, raxas li la taq ci sobe lépp, foo fee nak ngay yéenee sangu ga, daa di jàpp njàppum benn-benn te mooy cër bu ne nga raxas ko benn yoon, xaliil sa karaw i bopp ba mu gën a set, nga selandi ko ñett i yoon, daa di dëngal sa noppu ndeyjoor ak bob càm-mooñ bu ci ne nga raxas ko ba mu set, daa di raxas sa doq ak li ko wër, daa di tàmbalee ca coñcal ndeyjoor raxas mu wuti wóom ba, bu càmmooñ noo nu, daa di tàmbalee ca wóomub ndeyjoor raxas mu wuti dojar ba, bu càmmooñ noo nu, daa di raxas sa ginnaaw, daa di raxas sab dënn, daa di raxas sa biir.Sëriñ bi nee na faratay julli fukk ak juróom la ñu :Yéene mooy fas julli gi ci sa xol bañ koo tuddKàbbar bi ngay njëkk a kàbbarJàng faatixa ci ràkkaa bu ne boo dee imaam walla kenn kuy julli Taxaw ngir kàbbaru armal bi te mooy bu njëkk biTaxaw ngir jàng faatixarukkoo ba sa bopp tolloo ak sa ndigg nga tàllal say bëtu wóomSiggi ci rukkooSujjóodSiggi ci sujjóodYéenee roy imaam boo dee ku ñuy jiiteToftale julli gi ni ñu ko xameeDal mooy boo rukkoo wala nga sujjood walla nga def leneen nga ne fa tekkYemoo te mooy boo siggee sa cër yépp dellu fa ñu nekkoonSëlmël te mooy  wax assalaamu alaykumToog gi ngay toog di ko waxSunnay julli fukk ak juróom ñent la ñu :Liqaam, doo ci taxaw xanaa sa baat jeex nga jëlaat kàttanSaar wi nga teg ci faatixaTaxaw gi ngay taxaw di ko jàngBéral te mooy wax ca kaw ci suba, timis ak geeYelu te mooy wax ci suuf ci tisbaar ak tàkkusaanKàbbar bu dul bu njëkk biTaaya ju njëkkTaaya ju mujj Taaya : attaxiyaatu lilaahi, azaakiyaatu lilaahi attayibaatu salawaatu lilaahi, assalaamu alayka ayuha nabiyu wa raxmatulaahi ta’alaa wa ba-rakaatuhuu, assalaamu alaynaa wa alaa ibaadilaahi saalixiin, achhadu an laailaaha ilalah waxdahuu laa chariika lahuu wa achhadu ana Muxamma-dan abduhuu wa rasuuluhuuJotaayu taaya ju njëkk Jotaayu taaya ju mujj Julli ci Yonent bi salalaahu ta’alaa alayhi bi aalihii wa saxbihii wa salama ci ginnaw taaya ju mujj ji te mooy wax lii : Allaahuma salli alaa sayidinaa Muxammadin wa alaa aali sayidinaa Muxammadin kamaa salayta alaa sayidinaa Ibraahiim wa alaa aali sayidinaa Ibraahiim wa baarik alaa sayi-dinaa Muxammadin wa alaa aali sayidinaa Muxammadin kamaa baarakta alaa sayidinaa Ibraahiim wa alaa aali sayidinaa Ibraahiim fil aalamiina ina-ka Xamiidun MajiidunLi ngay yokk ci sag dal ngir gën a teewluLi ngay dolli ci lu dul jotaayu taaya ak jotaayu sëlmël,Béral sëlmël bi, bu dee kàbbaru armal bi da ñoo sopp ku ko béralDelloo imaam sëlmël te mooy wax ko assalaamu alaykumDelloo ki ci sa wetug càmmooñ sëlmël bu ci amee ab ràkkaaNoppi bu sa imaam di jàng ca kaw doonte déggoo koSamp bant fi sa kanam bu ñu la jiitewul, ku ñuy jiite du ko def, bant boo bu di na mat xaaju meetar ba noppi set, bañ a am rafet-rafet yuy wëlbëti sa xel te tal te sax fa nga ko samp.Faratay njàpp juróom ñett la ñu :Yéene te mooy fas yéene def faratay njàpp ak yëkëti am tojraxas kanam ba mu dajraxas loxo yi ba weesu tuuti say coñcXaliil baaraamu loxo yi te mooy téqale ko ba ndox mi dugg ciMasaa sa bopp te mooy tooyal say loxo raay ko ba mu dajraxas say tankBomb cër yi boo léen di raxasGaaw te mooy toftale, nga xam ne loo raxas balaa fendi nga def leneenSunna yi tam juróom ñett la ñu :Saraxndiku te mooy dugël ndox mi bu baax ci say bakkan ci sag noyyifiiru te mooy génnee ndox moo mu ci sag noyyiMasaa say nopp te mooy tooyal say baaraam raay léen biir ak biti Yeesal te mooy bala ngaa masaa nopp yi tooyal say baaraam i déy ak yu sànnikaayDelloo masaa bopp bi ba mu yeksiwaat fa nga tàmbaleeToftale farata yi te mooy jiital kanam teg ci loxo yi ak bopp bi teg ci tank yifaratay sangu juróom la ñu :YéeneBomb yaram wiGaawXaliil karaw i yaram wiXaliil ay létt bu dee ku léttu, mel na ne mook farata bi ko jiitu benn la ñu.Sunna yi ñent la ñu :raxas loxo yi ba ci tikkujara yiGallaxndikuSaraxndikuMasaa bën-bën i nopp yi waaye kaw nopp bi raxas ko farata laFaratay tiim juróom ñett la ñu :Yéene te mooy fas yéenee daganlu julli walla leneen ci moomPàkk bu laab bu amul sobeGaaw te mooy sësële tiim biTeg bi ngay njëkk a tegMasaa loxo yi ba ci tikkujara yiSësële ko ak la la tax di tiimDef ko ginnaaw bu waxtu wi tàbbee bu dee julliMasaa kanam gi ba mu dajSunnay tiim ñett la ñu :Toftale te mooy jiital masaa kanam teg ca loxo yiBeneen teg bi ngay teg ngir masaa loxo yi Masaa li dalee ci tikkujara yi ba ci coñc yiSëriñ bi nee na bul tiim mukk te amoo ngànt walla nga ñàkk ndox.Faratay koor ñaar la ñu :Yéene te mooy fas koor gi ci guddi gi li tàmbalee timis ba fajar foo ko fi fasee baax naBàyyi lépp luy yàq koor mel ni lekk walla naan walla booloo ak sa soxnaSunna yi ñett la ñu :Gaaw a dog bu jant soweeYéex a xëdd balaa fajarTëye sa làmmiñ ci jépp wax ju amul tuyaabafaratay asaka ñent la ñu :Yéene mu doon asakaMat at bu dee xaalis walla wurus walla ag jurMat nisaab te mooy tolluwaay biy tax asaka war laÑàkk koo tuxal di ko yóbbu fu bokkul ak fi mu la wareeAm na itam ñett i teggin :Sa xol sedd ci boo koy joxeMu doon ca digg alal ja, bañ a ëpp, bañ a yéesNëbb ko bët yi ndax ragal ngistëlfaratay aj ñent la ñu :Yéene te mooy armalTawaaful ifaada bisub TabaskiDox Safaak MarwaTaxaw arafaat guddig Tabaski te mooy nekk arafaat Sunnay aj fukk ak ñaar la ñu : Armal bi da cee am ñentTe mooy booy armal nga sangu farata Dindi lépp loo soloon lu ñu ñaw boo dee góor waaye jigéen di na sol lu ñu ñawSol taraxlaay ak sër ak i caraxWax labayka allaahuma labayka ba fa mu yemWër bi am ci ñentDox ak say tank teewul yit muy wartéeffóon xajarul aswadÑukk ñett i yoon ci tawaaful xuduum keppñaanDox Safaak Marwa am ci ñent fóonaat xajarul aswad booy génn jëm SafaaYéeg ba ca kaw Safaa ak Marwa boo dee góorGaaw ci Batnul Masiil, diggënte Safaak Marwa la nekkñaan ca kaw Safaa ak MarwaSëriñ bi qaada lahuu Laahu maaxtaara lahuu nee na Yonent bi salaahu ta’alaa alayhi bi aalihii wa saxbihii wa salama nee na ku jàpp ba noppi wax ach’hadu an laailaaha ilalah wa ach’hadu ana Muxammadan abduhuu wa ra-suuluhuu, sunu Boroom tijjil ko juróom ñett i bunt i àjjana bu ko ci neex dugg waaye boroom xam-xam yi wuute na ñu ci jamono jan la ñu koy tijji, am na ñu ne fa nga ko waxee, am ñu ne boo faatoo.Sëriñ bi qaada lahuu Laahu maaxtaara lahuu nee na booy julli ci ginnaaw imaam, bu amee lu la raw bu sëlmëlee da nga koy fay, ginnaaw loo lu mu jàll wax la waxtu wu ne ni ñu koy fayee ak tàmbalikaayu muxtaaram te mooy wax-tu wa ñu taamu ku ko ca julli ak fa mu yem, mu tàmbalee ci suba ne :Muxtaarum suba mi ngi tàmbalee ci xarug fajar ba mu leer, bu la ci benn ràkkaa rawee nga am ca benn, boo jógee doo wax allaahu akbar, da ngay taxaw rekk jàng faatixa akuw saar béral ko toog taaya sëlmël, doo xunóot ndax imaam xunóot na. Lii mooy xunóot : Allaahumma inaa nasta’iinuka wa nastaxfiruka wa nu’minu bika wa natawakalu alayka wa naxna’u laka wa naxla’u wa natruku man yakfuru bika, Allaahumma iyaaka naxbudu wa laka nusalii wa nasjudu wa ilayka nas’aa wa naxfidu, narjuu raxmataka wa naxaafu azaabakal jidda, ina azaabaka bil kaafiriina mulxaqun. Su ko defee boo bëggee takk fi ngay wax allaahu akbar boo jógee di fay ak fi nga ko dul wax, da ngay xool li nga am ci julli gi bu dee benn te mooy lu tóol walla ñett doo wax allaahu akbar, bu tóolul te mooy ñaar nga wax allaahu akbar.Muxtaarum tisbaar mi ngi tàmbalee ci bu jant bi weesoo digg asamaan tuuti jëm sowwu, mi ngi yem bu jëmm yi tollook seen i ker nga xam ne boo taxawee sa takkandeer day tollook sa jëmm, bu la ci benn ràkkaa rawee nga am ci ñett, boo jógee doo wax allaahu akbar, jàng faatixa akuw saar yelu ko toog taaya sëlmël, bu la ci ñaar i ràkkaa rawee nga am ci ñaar, boo jógee da ngay wax allaahu akbar, jàng faatixa akub saar, muy sa bub ñetteel moo tax doo toog da ngay indi beneen muy sa bub ñenteel nga jàng ca faatixa ak saar.Bu la ci ñett i ràkkaa rawee nga am ci benn, boo jógee doo wax allaahu akbar, jàng faatixa akuw saar, toog taaya muy sa bub ñaareel, nga jóg indi be-neen ràkkaa jàng ci faatixa akuw saar te bañ a toog ndax mooy sa bub ñetteel, da ngay indiwaat beneen boo xam ne faatixa kese nga ciy jàng muy sa bub ñenteel, nga toog taaya sëlmëlMuxtaarum tàkkusaan mi ngi tàmbalee foo fee muxtaarum tisbaar ye-moon te mooy mujjug taxawaay ba, ba kero ker yi di sedd te mooy jant bi mboq, moom mook tisbaar ñoo bokk fayin.Sëriñ bi qaada lahuu Laahu maaxtaara lahuu nee na :Muxtaarum timis mi ngi tàmbalee ci sowug jant yem ci nëbbug xonk-xonk ya, boo demee ba gisoo ca darra foo fa la yem, bu la ci benn ràkkaa rawee nga am ci ñaar, boo jógee da ngay wax allaahu akbar tari faatixa akuw saar ca kaw, toog taaya sëlmël, bu la ci ñaar i ràkkaa rawee nga am ci benn, boo jógee doo wax allaahu akbar, tari faatixa akuw saar ca kaw, toog taaya muy sa bub ñaareel, nga indiwaat beneen bu mel noo nu sëlmël.Muxtaarum gee mi ngi tàmbalee ci nëbbug xonk-xonk yoo yee fi jant bi bàyyiwoon yem ci ñetteelub xaajub guddi gi, bu njëkk bi maanaam boo koy xaaj da ngay tàmbalee ci fàddug safax ba fajar xaaj ko ñett i xaaj, bu xaaj bu njëkk bi jàllee foo fa la yem, du sori ñett i waxtu ginnaaw bu ñu noddee gee maanaam bu ñu noddee boo ci tegee ñett i waxtu foo fa la yem wallaahu ahlamu.Bu la ci benn ràkkaa rawee, nga am ci ñett, boo jógee doo wax allaahu akbar, jàng faatixa akuw saar ca kaw, toog taaya sëlmël, bu la ci ñaar i ràkkaa rawee, nga am ci ñaar, boo jógee da ngay wax allaahu akbar, jàng faatixa  akuw saar ca kaw muy sa bub ñetteel nga bañ faa toog, jóg indi beneen bu mel noo na muy sa bub ñenteel, bu la ci ñett i ràkkaa rawee nga am ci benn, boo jógee doo wax allaahu akbar, jàng faatixa akuw saar ca kaw, toog taaya muy sa bub ñaareel, nga indi beneen ràkkaa bu ànd ak faatixa akuw saar muy sa bub ñetteel nga bañ a toog, nga indi beneen ràkkaa booy jàng faatixa kese muy sa bub ñenteel.Sëriñ bi qaada lahuu Laahu maaxtaara lahuu nee na boroom xam-xam yi da ñuy wax ne ab ràkkaa liy tax nga am ko mooy nga sëgg jàpp bu dëgër ci say bëtu wóom te imaam siggiwul waaye boo jàppul bu dëgër mu siggi, ràkkaa boo bee di nga ko fay moo tax boo fekkoon imaam ci jotaay ju mujj da ngay jàpp ne amoo ci julli gi darra, Yonent bi salalaahu ta’alaa alayhi bi aalihii wa saxbihii wa salama nee na jullig mbooloo gënee na jullig kenn ñaar fukk i da-raja ak juróom ñaar, nee na ñu boo ci amee benn ràkkaa am nga ngëneel lépp.Ixsaan, «Rafetal» mooy lanrafetal mooy ngay jaamu Yàlla sunu Boroom ba mel ni yaa ngi koy gis boo mënul loo lu nga xam ne mi ngi lay gis, ba tay nee na bu ngeen bëggee kawe fa Yàlla na ngeen di jëfandikoo lii ma leen di dénk :Xam-xam te mooy xam li Yàlla sunu Boroom bëgg ak li mu bëggulKersa te mooy rus a def lu bonSant te mooy jëfee ndigël yiSellal te mooy jëf te Yàlla taxTabe te mooy di joxe li nga mënNoppi te mooy bañ a wax lu amul njariñLewet te mooy bañ a fayu ag tooñ rawati na booy jàngMuñ te mooy tëye sa bakkan ba du jëm ci lu baaxulSàmmonte te mooy jëfee li nga xam walla nga nekk di moytu lu lëntDégg-dégglu te mooy di fexee xam li ngay jàng mooy lan.Sëriñ bi bi mu waxee loo lu daa jàll ba tay wax ne, maa ngi léen di dénk ngeen farlu ci jaamu Yàlla sunu Boroom fu ngeen fi nekk, bañ di noonoo, li ci ëpp ku farlu ci jaamu Yàlla ga ñu ko tànnal du noonook kenn, bu léen bari ay wax ak ay nelaw, lépp luy yàq na ngeen koy daw, bu léen jëf te Yàlla taxul ndax deesu ko nangu, bu léen yëkëti seen bopp, bu léen bañ kenn, dee léen wut  leer ci bàyyi yoo yu.Sëriñ bi qaada lahuu Laahu maaxtaara lahuu nee na mi ngi léen di dénk juróom yi :Dëggël te mooy bàyyi fen ak jëf ju amul njariñWakkirlu te mooy doyloo Yàlla sunu BoroomToroxlu te mooy bañ a yëkëti sa boppGàttal mébét te mooy loo amul nga muñ koBariy teggin ndax xam-xam bu baree te àndul ak teggin yu bari, ay lor ak coono kepp lay jur.Sëriñ bi qaada lahuu Laahu maaxtaara lahuu nee na na ngeen di toog ak ku jub koo xam ne di na léen jëlee ci juróom yii jëmee léen ci juróom yii :Ngistal jëmee léen ci Sellalrëy jëmee léen ci Toroxlu ak MuñNoonoo jëmee léen ci LaabiirSikki-sàkka jëmee léen ci WóoluBëgg lu baaxul ci yaw jëmee léen ci Bëgg lu baax ci yawSëriñ bi qaada lahuu Laahu maaxtaara lahuu nee na ngeen gaawe juróom yii balaa juróom yee di ñëw te mooy :Waxambaane balaa Màgget di ñëw Wér balaa Tawat di ñëwam balaa Ñàkk di ñëwféex balaa Soxla di ñëwDund balaa faatu di ñëwfoo fee la tazawudu sixaar yem alxamdulilaahi, nu fas yéenee tàbbi ci ye-neen yu mat a xam lool ci diine ji.Xeetu sobe yi amXeetu sobe yi nga xam ne ñoo ëpp a laal doomu aadama, ba ca njëkk mooy sawum doom aadama ak i xaytaam ba tay, dereet moo xam da fay dereetu rendi walla yaram wi gaañu muy nàcc walla muy bori walla jigéen ju gis baax,  ba tay dëtt moo xam da fay dëtt ju am dereet walla muy dëttu kese, ndox mi nga xam ne Yàlla moo ko def ci góor ak jigéen ñu koy wax maniyu, sàngara.Jigéen ju ame gone na xam ne lay bàyyeekoo ca gone ga muy saw walla xayta sobe la ñu, la gën mooy mu wut yëre yoo xam ne bu dee julli jël ko jullee ko bu noppee teg ko fee bay julliwaat, lépp lu Yàlla sàkk def ci ruux te xaraamal ku ko lekk mel ni mbaam walla fas, saw ma walla soow ma ak xayta ya lépp sobe la ñu, loo xam ne Yàlla xaraamalu ko, da ñu koo sib te la ca gën a jege mooy lu mel ni muus, saw ma ak soow ma ak xayta ya lépp sobe la ñu, loo xam ne Yàlla da koo sàkk def ci ruux waaye daganal na ku ko lekk, su lekkul sobe te itam méddul, saw ma ak soow ma ak xayta ya laab na ñu niki xar, bëy, nag, giléem yoo yu du ñu faral di lekk sobe, bu dee loo xam ne yoon maye na ku ko lekk waaye moom da fay lekk sobe niki ginaar, soo ko yeewee di ko xontee lu amul sobe di na laab amaana  bu ñu ko bàyyee muy wër mën naa lekk sobe te loo lu da fay tax xayta ya ak saw ma doon sobe.Waccu woo xam ne melul na mu meloon ba koo ku di lekk ñam wa walla ba muy naan, waccu woo wu sobe la, yii yépp bokk na ñu ci sobe yi ëpp a laal doo-mu aadama, balaa julli na wóorlu ne ay yëreem walla fa muy taxaw di julli darra taqu ca sobe te itam bu yoree ay lunet walla musuwaar mbaa lenn lu mu àndal ba muy julli, loo la day mel ni yëre ya walla yaram wi darra waru cee am sobe.Laab gi ci des mooy bu ko sangu farata waree mu def ko, bu ko jàpp war-ee mu def ko, bu dee tiim mu def ko. Laab gii mooy gi ñu maase ni mënul a ñàkk, ku ko tàyyeel ba doo ko def na mu waree ñu war koo ray ni ñuy rayee ku tàyyeel a julli nga xam ne soo ko fàttewoon a def ba julli, fàtte ga du la jariñ darra ndax du tax nga amug julli.Ndox mi laabJàpp ak sangu farata ak dindi sobe ci say yëre walla sa yaram niki ndox mi ngay yóbbu ca wanag wa, yoon ci boppam mooy wax ndox ma baax waaye du rekk ndox moo jël mu baax.Ndox mi yoon wax ni moo laab mooy ndox moo xam ne melo wa mbaa cafka ga mbaa xet ga darra soppiku wu ca, ci loo xam ne mëneesoon na koo moytu, bu fekkee la soppi ndox ma mëneesu ko woon moytu ndax fa ñuy xellee ndox ma maanaam fa ñu koy wutee mbaa fa ndox may wal mbaa taaju gu yàgg moo ko tax a xeeñ mbaa mu am walaxjaan, lu mel noo nu du ko yàq waaye bu ko lu ñu mënoon a moytu soppee da koy daa di yàq ci wàllu jaamu Yàlla, bu dee la ko soppi lu laab la mel ni diw walla soow walla suukër mbaa  yu demee noo nu, ndox ma baax na ci wàllu naan walla togg mbaa sangu san-gum saabu ak yu demee noo nu waaye bu dee lenn ci yi ñu lim sank ni ay sobe la ñu moo ko soppi, su boo baa ndox mi da ñu koy tuur, ndab la ko defoon sax boo ko soxlaa da nga koy raxas bala nga koo jëfandikoo.Dindig sobeBu fekkee sobe tàq na la te xam na ñu fa mu tàmbalee ak fa mu yem, boo ko raxasee rekk mu daa di baax, da nga koy fóotee ndox mu mel ni bi ngay jaamoo Yàlla, bu la neexee mën nga koo raxasee saabu walla leneen waaye du tee fàwwu nga awalewaat ca kaw ndox mu mel ni mi ngay jàppee ndax boo ko dindee leneen jëmmu sobe ga di na deñ waaye àtte ba ba tay da fay des, bu doon sa yaram it noo nu la, bu doon fa ngay jullee yit noo nu la, du jar ngay fóot lépp-lépp ndax xam nga fi mu tàmbalee ak fi mu yem.Su fekkee xam nga ni sobe taq na la te nekk ci say yëre walla sa yaram waaye mënoo wax ni fii la tàmbalee fii la yem, bu dee yëre yaa lépp ngay fóot benn yoon, bu dee sa yaram la da ngay sangu benn yoon.Su la wóoree ni lii moom sobe la waaye yaa ngi naatable ba xam laal na la am déet da ngay wis ndox ci say yëre, boo wisee benn yoon rekk mu daa di doy ndax da ñoo bëgg nga dàq sikki-sàkka goo gu niki nga romboon fas muy saw walla mbaam ngay naatable ba xam laal na la am déet da ngay daal di wis am ndox ci say yëre.Su fekkee da fa am lu la taq bu wér a wér te ngay sikki-sàkka ndax sobe la am déet, su boo baa da ngay jàpp ni du sobe rekk bàyyi ko noo nu du jar wis. Boo nekkee di julli ba mu yàgg nga fàttaliku ni sa yaram wii sobee ngi ci walla mi ngi ci say yëre walla fi nga taxaw di julli kon da ñuy seet su dee waxtu wa yaatu na nga xam ni mën ngaa tàggook sobe si ñëwaat julli am ci benn ràkkaa kon dog ga day war, su dee waxtu wa daa xat nga xam ni dem tàggook sobe si dikk amaat ci ràkkaa xaju fi kon da ngay yeggali rekk julli ga baax na. Su fekkee da ngaa julliwaale sobe moo xam ci saw yaram walla ci say yëre walla fi nga taxaw di julli waaye fàttalikuwoo ko ba far sëlmël, ñépp maase na ñu ci wax ni julli goo gu baax na waaye di na ñu sopp su fekkee waxtu wi des na nga xam ni mën nga fee tàggook sobe si daa di dikkaat baamu ko, daa ñu sopp nga baamu koNgënéel i njàppWax Bismillaahi Soccu nga xam ni bala ngaa jàppu nga koy defraxas sa kanam walla sa ñaar i loxo yi bu nekk ñett i yoon, raxas gu njëkk gi bu dajee te matale moom rekk mooy farata ya ca des ngënéel la ñu, saa soo raxasee ba mu matale ba ca topp ngënéel la niki boo raxasoon sa kanam mu matale ci raxas bu njëkk bi, raxasu ñaareel bi ak ñetteel bi yépp ngënéel la ñuy doon, bu matalee ci bu ñaareel bi, bu ñetteel bi mooy doon ngëneelToftale farata yi ak sunna yiBooy masaa sa bopp nga tàmbalee fi karaw baaxoo sax ba dellusiwaat faNéewël ndox ma ci cër yiJiitël ndeyjoor ci càmmooñ niki jiitël sa loxo walla sa tanku ndeyjoor ci yu càmmooñ yiDiggënte baaraam bu nekk nga xaalil ko (am na ci téere yu ñu koy lim muy farata)Boo amee sikkim goo xam ne daa woyof mooy boo dee xool di gis fa karaw ga sax, kon booy jàpp da nga koy yëngël ba ndox ma jàll ca deru yaram wa waaye bu fekkee da fa fatt nga xam ni boo dee xool doo gis fa karaw ga saxee, kon boo awalee sa loxo ci kaw rekk mu doy, du jar di ko yëngël ngir ndox ma jàll ca biir, bu fekkee cangaay la moom da nga koo war a yëngël ba ndox ma jàll ca biir.Ni ñuy dabaatalee njuumte ci njàppBoo dee jàpp am ca cëru farata boo xam ni da nga koo fàttee laal, am na ñaar i àtte :Boo ko teelee fàttaliku kon doo ko mën a ñàkk a raxas waaye boo ko raxasee ba noppi da ñuy sopp la ca topp it nga baamu ko mel ni da nga doon jàppu ba toll foo fu daa di àggale ba njàpp ma àgg niki nga doon jàpp fàttee raxas sa loxo ndeyjoor, yàggul nga fàttaliku ko, da ngay dikkaat raxas ko mel ni foo fa nga tolloon ci njàpp mi daa di koy àggale ba mu mat. Boo yemoon tam ci raxas cëru farata bi kese du ko teree baax, baamu gi da ñu sopp rekk.Su fekkee daa yàgg nga soog koo fàttaliku, soo dikkee cërub farata ba nga fàttewoon kese ngay raxas du aajewoo ngay baamu la ca toppoon waaye bu dee jotoon nga caa julli kon da fay yàqu ndax boo xasee bàyyi farata ci njàpp da fay mel ni amoo ko ba tax na loo jotoon a julli da nga koy baamu.Su fekkee ba ngay jàppu da nga caa fàtte sunna soo deful niki nga fàttee  gallaxndiku kon boo yaakaaree ni njàpp moo mu du gaaw a toj ndax da nga cee bëgg a defaale yeneen jaamu Yàlla kon di na ñu sopp nga dem matal sun-na soo su ngir lépp looy def ci njàpp mi fekk mu mat, su fekkee ni bala nga cee def darra mu toj niki yaa ngi bëgg a dem ci wanag wi kon du ko jar. Boo ci jotoon a julli soog koo fàttaliku kon du aaje ngay baamu ndax bàyyi sunna ci njàpp yàqu ko.Ndéem am na cër boo doon raxas waaye nga fàtte ca ab déenéer mooy digg ci yaram wi wu tooyul, saa soo ko seetloo da nga koy raxas fasaale yéene mottali njàpp ma. Bu dee ginnaaw bi nga gisee ni digg boo bu tooyul fekkoon na nga jot caa julli kon da nga koy baamu.Su fekkee da ngaa dem bay raxas kanam nga xam ni farata la, fàttaliku sun-na soo deful niki sarandiku kon doo bàyyi raxas kanam gi nga xam ni farata la di saraxndiku ji da ngay wéy ba njàpp mi àgg nga door a def sunna si doonte am na ñu ni da ngay dellu ca sunna waaye ñàkk gee dellu ba àggal moo gën a mat a jàpp.Yi ku amul njàpp sañulBokk na ci yi nga xam ni ku jàppuwul sañoo ko : Julli, moo xam jullig farata la walla naafile (boo amee ngant ngir ñàkk ndox walla tawat, tiim mooy wuu-tu njàpp li), Wër Kaaba gi (Tawaaf) yitam ku jàppul waru koo def, doo sañ a laal ab Kaamil waxu nu sax Kaamil bi waaye feggu ya sax waroo koo laal, du caagin nga koy jéem a laal ak mbalaan walla bant walla musuwaar waaye boo dee kuy jàng alquraan ngir bëgg koo mokkal daa ñu la may nga mën a laal jukki ba nga yittewoo te jàppoo, àlluwe ji ñu bind alquraan yitam mi ngi mel ni téere bi waroo koo laal te amoo njàpp waaye di na dagan ci ki ciy jàng ak ka koy jàngal ñu laal te ame wu ñu njàpp, gone mën naa laal alquraan te jàppul waaye bu loxo ya taqee sobe ba noppi mu dem di ko laal aay na niki bu ko mag defoon waaye ginnaaw gone tàmbalee gu ñu koo bindël i bàkkaar yaw mi ko ko jottali walla yaw mi sàggan ba mu laal ko la bàkkaar bay dellu.Koo xam ni da fay julli te amewul njàpp ci lu dul genn ngant boroomug caay-caay la, bañoon koo def sax a gën.Yiy toj njàppYiy toj njàpp ñaar i xaaj la ñu, yi koy toj ak yi koy sabab :Yiy toj njàpp ñooy lu bàyyeekoo ci buntu saw bi niki saw ci boppam, mazyu ak wadyu mbaa buntu suuf bi niki xayta ak ngelawal te baaxoo faa génnee te génn cig wér. Wadyu, ndox mu weex lay doon, boo seeree mbaa nga ame sedd mbaa nga tawat bay door a wér boo sawee ba ndoxum saw ma jeex, mooy ndox mu weex mi ciy faral di àndaale, mën naa am mu dem ba jàpp ba noppi muy door a génn kon day toj njàpp la bu fekkee génn ga duy jegee lool ndax bu génn ga jegee lool jàngoro la, du tojati njàpp.Mazyu ndox la mu weex moo xam ni du far di génnee ci sawukaayu góor fekk muy xool jigéen walla di ko xalaat ba am ca bànneex, daa bokk ci yiy toj njàpp waaye bu génnee ci yaw day war nga raxas li ko dalee fa sawukaay ba saxee ba fa mu yem ca bopp bi doonte taqu ca, ñaar i waay-yàlla yi bu fekkee taqu ca du jar raxas waaye bu ca taqee fàwwu nga raxas ko ndax sobe la, bu taqoon feneen ci yaram wi tam noo nu.Yiy sabab toj ñooy lépp lu la tàggaleek sa sago niki xëm, nelaw yu diis nga xam ni nit mën naa dugg ba génn te yëgoo ko walla nga yoroon darra sa loxo mu wadd te yëgoo ko ak màndi doonte la ko màndal xaraamul niki naan soow walla garab goo doon fajoo ak say.Bokk na tam ci yiy toj njàpp fóon bakkan goo jublu bànneex mbaa nga far ko ca am, boo ko jubluwul amoo ko ca moom du ko toj waaye fóon gémmiñ moom mu ànd ak bànneex ak mu ñàkk caa am ñoo yem day toj njàpp ma doonte da ñu laa bett sax.Jigéen bu laalee sawukaayam te dugël baaraamam ca biir walla mu ŋëb ko day toj njàpp waaye bu dee da fa laal noo na ca kaw rekk du toj.Góor walla jigéen ku ci laal sa moroom te jublu ca bànneex walla nga am ko ca te jubluwoo ko ca kon sa njàpp toj na, bu dee jubluwoo ca bànneex amoo ko ca moom njàpp ma du toj. Góor bu jàppee ba noppi laal sawukaayam te laalee ko liy xonk ciy tenkam mbaa baaraam yi njàpp la day toj waaye bu njiit-laay jaaree ci diggënte loxo bi ak sawukaay ba walla sarbet mbaa tubëy ak lum yaraax-yaraax du toj.Koo xam ni wóor na ko ni jàppoon na ginnaaw ba muy sikki-sàkka ba xam toj na am déet kon day jàpp la gën a wóor te mooy mu jàpp ni njàpp ma toj na daa di jàppaat lu dul ni xel ma daa baaxul li mu koy dal bari.Masaa ñaar i sang (botte)Daa ñu la may booy jàpp te sol ay bot nga raay rekk ci kawam te bañ koo summi ngir raxas tank yi moo xam cib tukki nga nekk walla déet, na ci saart yi daje rekk, daa war a fekk bala nga léen di sol nga ame njàpp mu mat door léen a sol kon boo tojlee bay jàppaat mën ngaa masaa ca kaw bu dul loo lu doo ko  mën, fukk i saart ñoo ci daje, yaw miy sol bot yi juróom, bot yitam juróom. Bu ñu dajee nga koy mën : Bot yi :  fàwwu mu nekk der bu laab,  bu nekkoon deru mbaam xuux mbaa médd du baax,  na nekk luñ ñaw ni uude yi di ñawee boo léen di ëwloo, buñ ko taqalee mbaa ñu kole ko walla yeew ko bam mën a dem ci tank du tax mu doy,  lum gàtt-gàtt na ëmb say dojor,  bum yaatu ba ëpp walla mu xat ba ëpp nga xam ni ku la séen ngay dox da fay daa di xam ni dàll yee tax ngay doxee noo nu waaye du saw doxin.Yaw boroom dàll yi :  bi nga koy sol na nga ame laab door koo sol,  laab goo gu nay laabug ndox,  Laab ga mat ndax boo jàppoon ba raxas tanku ndeyjoor daa di koy sol du tax mu baax ndax raxasagoo tanku càmmooñ.  doo ko sol it ngir yëfu boroom barke walla daa xew ci jamono, moom kay da nga koy sol ngir feg tàngaay walla sedd walla roy Yonent bi SaWS walla ragal jiit walla jaan mooy tax mu baax,  sol gi bum doon loo xam ne yoon aayewoon na la ko niki boo dee armal aj walla umra doo ko mën a sol te fekk nga am yeneen dàll.Ni nga koy masaawee mooy da ngay jël sa loxob ndeyjoor teg ko ci fa tol-look cat i baaraam i tankub ndeyjoor bi, jël sa loxob càmmooñ teg ko ca ron ba wéy ba ca dojor ba, nii yit nga koy defee ci tankub càmmooñ bi, fii am na wuute ci loxo biy féete kaw ak biy féete suuf boroom risaala daa wax ni loxob càmmooñ beey féete kaw loxob ndeyjoor bi féete suuf. Bu fekkee suufu bot yi daa am suuf walla nefere yu ci taq da nga koy dindi ba noppi door koy masaa. loxob càmmooñ biy féete suuf day tàmbalee ca tëstënu bot ba wutsi ci baa-raam yi, loo lu day tax bépp sobe bu fa nekk du weesu biir dàll wi ndax loxo ba du yéegaatNgënéel i cangaayBooy tàmbali wax BismillaahiTàmbalee ci dindi sobe siNjàppum benn-benncër bu nekk nga tàmbalikoo raxas ca kaw jëm ci suufraxas bopp bi ñett i tankin, bu karaw gi baree te ñett yi daju ko fàwwu da ngay jàll ba kero muy dajLépp lu am ndeyjoor ak càmmooñ nga njëkkee ndeyjoor door cee teg càmmooñ Néewël ndox miBoo sangoo ba noppi gis foo laalul mbaa cërub lëmb bu tooyul da ngay daa di gaaw mottali cangaay li daa di koy def fa saa sa mu daa di baax, boo ci jullee ba noppi door koo gis da nga koy julliwaat ginnaaw boo ko raxasee. Boo ko fàttalikoo yéex ko raxas ba mu yàgg cig tayeef moom cangaay la da fay yàqu da ngay tàmbaliwaat. Bu dee ginnaaw bi nga sangoo da fa am loo bàyyi te bi nga sangoo ba noppi da ngaa jàppu far raxasaale ko kon di na ko yóbbaale, fàtte gi ci cangaay li du ko wàññi darra.Boo amee janaaba te sangoogoo ko, ya ñu la aayewoon ngir ñàkk njàpp yépp waroo koo def ak yii nuy bëgg a lim :  Dugg Jàkka, jàng alquraan (Bu dee njàpp nga ñàkk Kaamil bépp mën nga koo tari waaye boo amee janaaba tari goo gu da ñu la koy aaye ndare benn aaya walla ñaar ngir muslu walla léemu walla ngir tektaloo ko cib àtte). Boroom xam-xam yépp dëppóo na ñu ci ne ku mënul sangoo ndox mu sedd du sañ a joteek soxnaam liféeg waajalul jumtukaay ji nga xam ni moom lay tàngalee ndox mi mu war a sangoo. Bu ko Yàlla nattoo mu gént ame janaaba, genn yeddeel walla bàkkaar du ko ci fekk, bu amee lu mu mën a tàngalee ndox sangoo ko mu baax, bu dee amu ko te mënu koo am mu tiim rekk nég ba yaramam àttan ndox ma mu door a sangu.Ngënéel i tiimWax BismillaahiJiitël ndeyjoor ci càmmooñ ci ñaar i loxo yiLoxo bi boo koy masaa, jiitël biti bi ci biir giTàmbalee catu baaraam ya wuti coñc la buy masaa loxo biYay yàq njàpp, ku tiim def ko mu yàqu ba mu des amug ndox njëkk sag tàb-bi ci julli ga, boo tàmbaliwoon julli gi ndox am doo ko dagg da ngay wéy rekk. Genn tiim yitam deesu ci julli ñaar i farata nga xam ni boo doon fay tisbaar te tàkkusaan jot da ngay tiimël tisbaar gi, tiimël tàkkusaan gi waaye ay naafile yu bari mënees na ñu léen a boole genn tiim niki naafile ramadaan. Boo tiimëlee farata war a jàll ci naafile du jar ngay tiimaat mën ngaa jàll rekk def ko.Boo tiimëlee farata walla naafile mën ngaa jàll jàng ca alquraan walla wër ca Kaaba gi wër goo xam ni du wërug farata, ci saartub yéene ànd ak toftale ko.  Ku tiimël naafile du mën a jàll teg ca farata, boo tiimëlee gee mën ngaa jàll julli ca safaak witar ci saartub ñu toftaloo waaye bu yàggee fàwwu nga tiimël léen seen tiimug bopp. Kuy tiim te fekk mu ame janaaba da fay yéenewaale janaaba ji du tiim tii-mug ku amewul njàpp doŋŋ, da fay tiim tiimug ku ame janaaba te fas yéenee daganloo julliwaale janaaba ji lu ko moy tiim ga du baax, bu ca jullee sax da koy baamu ginnaaw bu tiimaatee boole ca yéeneg janaaba.Ni ñuy tiimeeBoo dee tiim ngir julli da ngay nég ba waxtu wi tàbbi, nga wut pàkkub suuf bu laab walla doj bu yaatu te du simang walla laso walla karo, nga teg ca say tenk bës ko ca bu baax te tàllal say baaraam, nga yëkëti sa loxo yi bomb ko ci sa kanam ba mu daj, fenn bañ a des, nga njëkk a bomb sa loxo ndeyjoor.Booy bomb say loxo ci sa kanam, bu ca suuf taqee bu ko fëgg bu ko faxas, da nga koy bombaale ba mu taq ca.Da ngay wax ci sa xel ni fas na maa yéene daganlu ag julli ci toj mu mag mii bu la sangu waree walla nga ne ci toj mu ndaw mii bu la njàpp waree.Nga tegaat say tenk ci suuf, bës ko bu baax tàllal say baaraam xaw léen a teqale tuuti, nga yëkëti say loxo, teg sa biti loxo ndeyjoor ci sa biir loxo càmmooñ, dalee ko ca cat i baaraam ya bomb ko ci sa coñc, wëlbëti sa loxo càmmooñ jël tenk ba bomb ko ci sa biir xasabu ndeyjoor dalee ko ca coñc la ba ca sa tikku-jara.Teg sa biir baaraamu déeyu càmmooñ ci sa kaw baaraamu déeyu ndeyjoor bomb ko ca, nga def noo nee sa loxo càmmooñ tam.Masaa say tenk, masaa sa diggënte baaraam yépp bomb léen.Nodd ak liqaamfépp fu néegub Yàlla nekk, war na ci warug sunna su waxtu julli jotee ñu yëgle ko fa ci nodd doonte jàkka ya da ñoo jegee du tee ñu war koo def, foo xam ni mbooloo da fay daje doonte du jàkka waaye jàpp nañ ni buñ noddee am ñu léen fekksi war nañ koo def bu dee foo xam ni mbooloo nga fa te buñ noddee du am ñu wuyusi kon du ko jar.Bu dee da nga di kenn, boo noddee dañ koo sopp waaye ci saartub nga génn dëkk bi cib tukki walla nga foriy gettax waaye boo nekkee sa kër yaw doŋŋ walla ngay kenn ci dëkk te mu leer la ni boo noddee kenn du la fekksi da  ñuy sib sa nodd xanaa nga tàmmal ko nit ñi ba yaw la ñuy déglu.Liqaam sunna su dëgër la goo xam ni daa war góor doonte moom doŋŋay julli, moo gën a dëgër sax nodd ndax moo gën a sës ci julli gi, jigéen moom ag noddam xaraam na waaye sopp nañ ci moom mu liqaam te suufeel ko door a julli, bu ko deful it darra du ko ci fekk, nodd ab julli te waxtoom jotagul daa xaraam ndax wax lu amul la ngir nodd li muy tekki mooy waxtu wi jot na bam des jullig suba ndax buy ñëw da fay fekk ñu bari di nelaw, da ñuy bëgg ñu jiitël ay nodd ngir yeete ndax nit ñi jóg balaa waxtu waa jot dëgg-dëgg, bu jotee ñu door a nodd, nodd gay wone ni waxtu wi jot na, su ko defee noddug yeete mën nañ koo def ci boo xaajoon guddi gi juróom benn i xaaj, bu juróom yépp jàllee ci nga koy mën a def. Nodd mooy wax :allaahu akbar ach’hadu an laailaaha ilalaa ach’hadu anna Muxammadar rasuululaa ach’hadu an laailaaha ilalaa  mu gën a kawe ci yoon bu njëkk biach’hadu anna Muxammadar rasuululaa  mu gën a kawe ci yoon bu njëkk biXayya ala salaa Xayyaa ala falaa Boo nekkee ci noddu suba kepp nga ciy dolli  a’salaatu xayrun mina nawm allaahu akbar Laailaaha ilalaa Liqaam mooy wax :allaahu akbaru allaahu akbaruach’hadu an laailaaha anna Muxammadar rasuululaahi Xayya ala salaatiXayyaa ala falaaxi Qadd qaamati salaatuallaahu akbaruallaahu akbaruLaailaaha ilalaaNgënéel i julliYëkëti say loxo ba mu tollook say nopp ci kàbbaru armal bi (boo waxoon allaahu akbar te yëkëtiwoo loxo yi du ko teree baax)Wax Rabbanaa wa lakal xamdu walla Allaahumma Rabbanaa wa lakal xamduWax aamiin ginnaaw boo waxee wa laa daaliin ci faatixa moo xam ci yelu la walla béral (boo dee maamuum di jàng ci suuf ba wax ko daa ñu sopp nga wax aamiin walla sa ilimaan wax ko, deesu ko jéem a tolloole ndax da ñuy bañ nga wax ko ci barab bu mu dëkkul), ilimaan di na ko wax buy yelu waaye du ko béral, bu dee béral day bàyyi maamuum yi wax koWax Subxaana Rabbiyal aziim ñett i yoon boo rukkooweeWax Subxaana Rabbiyal a’laa ak ñaan gi ñu fay faral di ñaan ci sujjóodJàng saar wu gudd ginnaaw faatixa ci jullig suba ak tisbaar boo dee julli yaw kese walla ngay jiite te mu wóor la ni ñoom ñépp a sawar ci njàng mu yàgg mi (tiwaalul mufasal mooy saar yi dalee xujuraat ba Abasa) Gàttal njàng mi ci tàkkusaan ak timis (li ko dalee ci suuratu Duxaa ba ci Naasi ñooy yu gàtt yi)Jàng saar yu digg-dóoomu booy julli gee (li ko dalee Abasa ba ci suuratu Duxaa ñooy yu digg-dóomu yi)Saar wi ngay jàng ci ràkkaab ñaareel gën a gàtt bi nga jàng ci ràkkaa bu njëkk biBoo rukkoo nga jàpp ci say bëtu wóom bu dëgër, dëj say tank ba du jóg ak a toogaat, sa ginnaaw bañ a nóoxToogaay bi ngay def ci ràkkaab ñaareel bi ak booy taaya nga xam ni da ngay bañ a toog ci say tank ba noppi nga génnee léen ci sa wetug ndeyjoor, sa tanku ndeyjoor nga yëkëti ko ba noppi baaraam ya sampu jëm suufXunóot te bañ koo béral ci ràkkaab ñaareelu suba ginnaaw jeexug saar wa ñaan ginnaaw taaya ji ngay sëlmëleeBoo de wax Assalaamu alaykum boo yeggee ci war a wax kum nga àg-galee ko ci sa ndeyjoor nga xam ni ku la féetewoon ginnaaw di na séen sa benn lex.Yëngël sa baaraamu sànnikaay booy taaya ba kero ñuy sëlmëlSib na ñu ngay julli taxawee benn tank ndare julli ba daa yàgg ba nga def noo nu ngir noppaloo ko, jegeel say tank ba mel ni ku ñu yeew yitam sib na ñu ko ak di julli sex ci sa gémmiñ lu mel ni ab dërëm walla aw xeer ak geestu niki noo nu gëmm say bët lu dul ci ngant (ngelaw walla bañ a xool lu xaraam), ba tay wax a’uuzu billaahi mina chaytaani rajiim walla Bismillaahi raxmaani raxiim walla Laa xawla wa laa xuwata ilaa billaahi walla Xasbunaal Laahu wa nihmal wakiil ci jullig farata waaye dagan na ci naafile.Lépp lu mën a jax-jaxi sam xel rekk sib na ñu nga di ko julliwaale moo xam daa nekk ci sa poos walla sa ginnaaw walla sa kanam walla sa wetug ndeyjoor mbaa sa wetug càmmooñ, sib na ñu tam ngay xalaat ci mbir i àdduna darra.Saart i JulliJulli daa am i saart yoo xam ni bokkul ak farata yi.Bokk na ca, ame laabug xadas mooy bu la sangu farata waree nga def ko, bu la jàpp waree nga def ko, bu dee sa farata mooy tiim it nga def ko. Laabug xabas tam ci saart yi la bokk te mooy bu sobe nekkee ci sa yaram mbaa ci say yëre mbaa fi ngay jullee nga dindi ko bala ngaa julli, da ñuy bañ nga julliwaale sobe te fekk nga mënoon a tàggook moom, su fekkee da ngaa julliwaale sobe te mënoon a tàggook moom te tay ko fàwwu nga baamu ko.Sàng awra bokk na ci saart yi : awray góor nga xam ni war na koo sàng buy julli mooy li dalee ci jumbaxam ba ci ñaar i bëtu-wóomam, terewul ñu sopp nga wormaal sa yaram sol yu baax ngir tegginu ci sa kanam Boroom, jigéen moom mbooleem yaram wi la war a sàng ndax awra la ba mu des kanam ga ak ñaar i tenk yi. Sol tubëy joo xam ni sàng na jumbax gi wàcc ba ci tank yi ëmbaale bëtu-wóom yi, bu ko góor defee julli gi baax na waaye sib na ñu ko. Bu fekkee yëre yi nga am daa am sobe te amoo beneen te amoo yitam ndox moo ko fóotee walla boo ko bëggee fóot waxtu wa raw la kon na nga ko far julliwaale darra du ci nekk waaye bu dee waxtu wi yaatu na ba mën nga fee dindi sobe si te waxtu wi du la raw kon day war nga dindi sobe si ba noppi door koo sol jullee ko, tooyaay ba yitam du ca wàññi darra. Sa ñàkk a set gi bu taxee  nga yéexee julli ga ngir ni yëre yi daa am sobe nga ni naa bàyyi ba am yëre yu laab walla ba am ndox fóot ko kon yenu nga bàkkaar ndax da ngaa waroon a julliwaale sobe si rekk ndax sobe si aayul ndegam ngant la, ku rafle ba lu sàng awraam sax amu ko, koo ku da fay def yaramu neen julli ndax loo lu la mën.Jublu Xibla yitam bokk na ci saart yi, nga xam ni mooy boo nekkee Màkka walla la ko wër moom jëmmu Kaaba gi ngay war a jublu, boo soree Màkka, wet ga Kaaba ga féete rekk ngay jublu, koo xam ni ba muy julli daa moy xibla waaye laata mu koy yëg julli na ba sëlmël kon da ñuy sopp rekk mu baamu ci waxtu wa. Bu dee ci biir julli gi la yëgee ni moy na xibla, da ñuy seet su fekkee ni gumbë la du aaje muy dagg julli gi day wëlbëtiku rekk jublu xibla, su fekkee njàccaar la te fekk la mu ko moyee tuuti la du aajo muy dagg julli gi da fay daa di jublu xibla rekk. Bu dee njàccaar la te fekk la mu moy ci xibla gi daa bari te mu yëgee ko ci biir julli gi da fay dagg julli ga jublu xibla ba noppi door a tàmbaliwaat. Lépp lu ñuy baamu ci waxtu wa kepp te su waxtu wa jàllee kenn du ko baamooti xamal ni baamu goo gu ngënéel la ndax su doon baamu gu war da ñu lay wax ni da nga koy baamu, fàwwu waxtu wa jàll walla mu bañ a jàll a ci yem niki naafile rekk ndax waxtu wa nga ko war a defee bu jàllee rekk kenn doo tu ko baamu.Bokk na yitam ci saart yi nga bàyyi lépp lu mënul a ànd ak julli gi mel ni wax walla jëf ju jëmul ci julli ga.Jullig aji tawatJullig farata daa am juróom ñaar yu ñu war a sàmmonteel, ñent ya dees koo war a tegale boo ko mënee moom rekk ngay sañ a def doo mën a jàll ca ba ca des, ñett ya mën ngaa mën bii te jàll ca ba ca des te du ko teree baax. Su ko defee ñent yi ñu war a tegale ñooy, su fekkee mën ngaa julli taxaw jonn kon da nga koy def, soo ko tëlee te mën a taxaw wéeru kon nga taxaw wéeru, soo ko mënul te mën a toog te bañ a wéeru kon nga julli toog te bañ a wéeru, soo ko tëlee te fàwwu nga wéeru nga soog a sañ a julli toog te wéeru. Mukallaf mu ne yii da koo war a toftale bu mu ci mënul soog a jàll ca ba ca des, ñent yii boo ci def te mënoon ba ko jiitu sa julli day daa di yàqu.Ñett yi nga xam ni da ñoo sopp nga tegale ko waaye tegale ga warul ñooy su fekkee ni yaw julli toog wéeru ci darra mënoo ko, tëdd rekk nga mën sopp na ñu nga tëddee sa wetug ndeyjoor jublu xibla, boo tëlee wetug ndeyjoor nga tëddee wetug càmmooñ, boo ko tëlee nga jaaxaan say tank jëm xibla. Su ko defee li ñu wax nii bu dee da nga mën a taxaw julli te doo wéeru ci darra nga julli wéeru ci darra, julli gaa ngi yàqoo ci bu fekkee ni la nga wéeru sëf nga ko sa doole bu baax ba nga xam ni bu daanuwoon nga ànd ak moom daanu waaye bu dee wéeruwoo ca bu baax da ngaa def lu ñu sib rekk waaye àggul ci yàq sa julli. Bu fekkee ni da ngay julli jullig naafile dagan na nga mën a taxaw ba noppi daa di toog waaye waxeef na ni tuyaaba ja nga waroon a am xaaj ba lay doon. Lee lee yitam mën ngaa tàmbali naafile ci toogaay ginnaaw ga nga sawar daa di jóg yeggalee ko taxawaay darra nekku ci walla nga tàmbalee ko ci taxawaay yeggalee ko ci ab toogay.Jullig tukkiKépp ku tukki soriwaayu ñent i bariid am na ñu ne day nekk ñéen-fukk i kilomet ak juróom ñett, am na ñu wax ni mooy juróom ñaar fukk i kilomet ak ñaar mooy bi gën a wér, mën ngaa wàññi bépp julli bu matoon ñent i ràkkaa, suba ak timis deesu léen wàññi.Booy bàyyeekoo ci dëkk bu mag bala ngaa tàmbalee wàññi da ngay nég ba génn léppu dëkk bi, nga xam ni amul benn kër bu tollook yaw ci ndeyjoor mbaa càmmooñ walla sa kanam, bu amoon ay tool sax yoo xam ni fa la waa dëkk bi di bayee wallab maarse boo yaboo boole ko ci dëkk bi ba weesu léen door a tàmbalee wàññi, waaye na tukki ba bañ a doon tukki fo walla moy. fi nga xam ni boo fa tollee booy dem mën a wàññi booy ñibisi ba tollaat foo fa ca ngay tàmbalee matal doonte duggagoo sa kër. Bu fekkee àgg nga ci barab te yéene faa sax ñent i fan walla la nga fay top-patoo fàwwu mu mat ñent i fan, kon da ngay matal julli yi ba ba nga fay bàyyi-koo, door a seet ba xam fa nga jëmaat di na matal saart yi am déet, booy dem di nga wàññi ba ba ngay yegg ndéem barab ba nga jëm mat na doxub wàññi, bu dee ci diggënte bi daa am fooy jàdd te sa dig ak moom matul doxub wàññi fas faa am ñent i fan kon ba ba nga fay àgg doo wàññi.Nees di fayee boru julliBoo amee boru julli, taxaw temm ci bëgg léen a fay, lu war la kenn waru koo sàgganee, bu fekkee da ngaa bari boru julli te bis bu nekk nga fay juróom i bis maanaam saa boo jullee genn julli fay juróom teg ca ku farlu nga.Julli gu ne na mu raweewoon nga koy fayee, bu dee da laa rawee fa nga dëkk nga xam ni waroo koo wàññi kon boo koy fay da nga koy matal, bu dee bam lay raw cib tukki nga nekkoon sa sunna moo doonoon wàññi ko kon boo  koy fay da nga koy wàññi bu dee julli gu mat ñent i ràkkaa la niki tisbaar, tàk-kusaan ak gee, waxtu wa ngay fayee amu ci solo waxtu wam la rawee rekk la deefi seet, bu dee daa am julli gu la rawoon ba nga nekkee ca dëkk ba, ba nga demee bay tukki nga bëgg koo fay da nga koy matal, bu dee julli gu la rawee ci yoon wi, boo ñibisee ci kër gi du tee da nga koy wàññi.ñaar i julli yoo xam ni da ñoo bokk waxtu bu fekkee xaj na ñu ca waxtu wa fàwwu nga war léen a tegale ndegam fàttewoo ko, bu tàkkusaan jotee te julleegoo tisbaar da ngay njëkk a julli tisbaar door cee teg tàkkusaan, boo ko tayee njëkk a julli tàkkusaan da ngay mel ni ku ko julliwul, da ngay julli tisbaar ba noppi war ko cee tegaat niki noo nu timis ak gee. Bu dee am na julli yu la raw yoo xam ni bari wu ñu mooy ñent i julli jëm suuf, su la ñent i julli rawee am julli gu jot day war nga julli ñent yi la raw ba noppi door a julli gi jot doonte boo nekkee di léen julli gii teew waxtoom raw la sax da nga léen di fay ba noppi soog a julli gi teew, boo ko deful rekk am bàkkaar, toftale ga moytu bàkkaar lay doon boo julliwoon gii teew door a julli yoo yu du ko tee baax doonte benn waxtu la niki suba daa jot te yaw julliwoowoon gee biig ngir nga bañ a am bàkkaar da ngaa waroon a fay gee ba noppi door cee teg suba, boo njëkkoon a julli suba du ko tee baax waaye bàk-kaar ngay am ci ñàkk koo tegale, ñaar i julli yu bokk waxtu la tegale ga mënul a ñàkk nga xam ni soo ko deful du baax, yi ci des soo léen tegalewul bàkkaar ngay am ci ñàkk gaa tegale waaye du ko tee baax.Soo amee boru julli waxtu wu nekk manees na ko caa fay, koo xam ni xas nga koo ame  doo sañ a naafile ndax li nga war a naafilaa da nga koo war a fayee bor yi nga ame ba noppi niki naafileg yoor-yoor ak ramadaan walla di dawal tisbaar mbaa tàkkusaan waaye safaak witar ñoom loo bari-bari bor mën nga léen a def ak ñaar i julli iid yi (korite ak tabaski) ak jullig muurug jant ak jullig mbaaw, jullig muuru weer dañ cee wuute, ñaar i ràkkaay fajar dañ léen a fonk lool su julliy sunna yii jàllee ñoo ci topp moo tax ñu tuddee léen A’rahiibatu ñoom it loo bari-bari boru julli da nga léen di jooxe.Su fekkee da ngeen a bokk ame boru julli te yéen a yemle ya léen raw mën ngeen jiitël kenn su ngeen di fay julli ya ngeen ame, ku fàtte lim yam am ciy bor kon day fay di fay bam leer ko ni lam amewoon ciy bor fay na ko mu door a bàyyi.xabla salaam ak Bahda salaamSunnaaleef na ngir ag njuumte ci dolli walla nga wàññi ñaar i sujjóod. Bu  fekkee da ngaa juum dolli darra ci julli gi, boo sëlmëlee da ngay sujjóod ñaar i sujjóod taayawaat daa di sëlmël, taaya ju gàtt lay doon ci abduhuu wa ra-suuluhuu lay yem, su fekkee da ngaa wàññi lu mel ni sunna soo xam ni ku ko wàññi da nga ko war a sujjóodal xabla salaam, da ngay taaya ba fa nga daan war a waxee assalaamu alaykum, nga daa di sujjóod ñaar i sujjóod daa di taayawaat taaya ju gàtt door a sëlmël.Bu dee da ngaa boole dolli ak wàññi, da ngay sujjóod xabla salaam, bu fekkee da ngaa waroon a sujjóod xabla salaam, fàtte ko ba wax assalaamu alaykum te fekk bi nga ko fàttalikoo ak bi nga sëlmëlee soreewul, da ngay daa di sujjóod sa xabla salaam, taayawaat sëlmël mu jeex waaye bu dee yàgg na nga xam ne jàkka ja nga doon jullee génn nga ko walla sax génnoo ko waaye yéex nga koo fàtteliku lool kon sujjóod ba ak julli gi lépp yàqu na, da ngay jul-liwaat bu fekkee la la tax di sujjóod mat na ñett i sunna walla aw saar ndax ku ko fàtte bàyyi nga ñett i sunna ndax jàng gi ak taxawaay bi, yelu gi walla béral gi lépp sunna la bu ko matul nak du yàqu niki lu mel ni taaya, bu dee bahda salaam boo ko fàttee doonte ay at la, boo ko fàttalikoo da nga koy sujjóodal.cosaanul sujjóod mooy bàyyi ñaar i sunna walla lu ko ëpp déet lu ko yées. farata moom saa soo ko bàyyee mëneesu koo sujjóodal xabla walla bahda salaam, da nga koy indiwaat rekk.Koo xam ne wàññi na ci ngëneel i julli deesu ko sujjóodal, benn sunna tam boo ko bàyyee doo ko sujjóodal lu dul ku bàyyi ag yelu walla béral. Béral boo ko defee ci barab boo waroon a yelu da ngay sujjóod bahda salaam ndax da ngaa yokk, boo yeloo ci barab boo waroon a béral da ngaa wàññi kon xabla salaam ngay def.Bu dee da ngaa juum ba wax ci biir julli da ngay sujjóod bahda salaam taayawaat sëlmël ndax da ngaa dolli, koo xam ne daa sëlmël ginnaaw bu mu jullee ñaar i ràkkaa niki mu doon julli tisbaar def ñaar i ràkkaa taaya taaya ju njëkk rekk daa di sëlmël war na ci moom sujjóodug bahda salaam ginnaaw bu mu jógee ba àggale julli gi. Koo xam ne daa dolli ñaar i ràkkaa niki ngay julli tàkkusaan def ko juróom benn ràkkaa walla nga dolli benn ràkkaa, boo sëlmëlee da nga koy sujjóodal bahda salaam waaye lu toll ni ràkkaa yi ab julli war a am boo ko ci dollee niki ngay julli tisbaar def ko juróom ñett i ràkkaa walla tàkkusaan walla gee kon julli ga day yàqu, timis moom boo ci dollee ñent i ràkkaa moo koy tax a yàqu.Bu fekkee yaa ngi julli di sikki-sàkka naan ñent i ràkkaa laa am walla ñett,  jàppal ni la gën a néew nga am daa di indi ñenteelu ràkkaa bi ndax boroom xam-xam yi da ñuy wax ne booy sikki-sàkka ba xam mat na am matul, jàppal ni matul boo noppee sujjóod bahda salaam, bu dee da ngay sujjóod di sik-ki-sàkka ba xam benn yoon nga sujjóod walla ñaar da ngay daa di sujjóodaat beneen, sëlmëlël ndéem yaa ngi sikki-sàkka ci ba xam sëlmël nga am déet su dee yàggul, doo ko sujjóodal darra du bahda du xabla. Bu dee diggënte bi ngay sikki sàkka ba xam sëlmël nga am déet da fa yàgg lool walla génn nga jàkka ji, kon xamal ni goo gu julli yàqu na, da nga koy julliwaat.Koo xam ni boroomug jax-jaxal la mooy ku xelam bon ba nga xam ne saa buy julli du xam ci ban ràkkaa la toll, lum xelam jàpp, na jàpp loo la te wéyal julli gi waaye ginnaaw bu sëlmëlee sopp na ñu mu sujjóod bahda salaam.Koo xam ne daa béral xunóot darra du ko ci war du xabla du bahda waaye bu dee tayeef lu ñu sib la.ñaar i ràkkaa yu mujj yi sunnaalu ñu ku ci dolli aw saar, koo xam ne da koo tay jàng ko ci def na lu ñu sib waaye du ko tax a sujjóod.Koo xam ne da fa tàmm su déggee Muxammad daa di ciy teg sallalaahu alayhi wa salam, su ko nit rombee wax turu Yonent bi SaWS mu juum wax salalaahu alayhi wa salam, bu fekkee tayu ko, sibu ñu ko, su ko tayee sib na ñu ko ak fu mu ko mën a defee ci biir julli gi.Koo xam ne da fa jàng ñaar i saar ci biir julli walla lu ko ëpp walla mu jàng aw saar jeexal ko ba dugg ci weneen walla mu rukkoo te saar wa mu tàmba-liwoon jeexul, yoo yu yépp sujjóod waru ca.Koo xam ne da fay julli am kuy wax mu di ko joxoñ walla muy yëngël bopp bi di ko junj, loo la sujjóod waru ci.Koo xam ne da fa juum ba baamu faatixa, li koy war mooy suujjóod bahda salaam waaye bu dee baamu gi tayeef la, julli ga yàqu.Boo jàngee faatixa waroon caa teg saar, dem bay waaj a sëgg fàttaliku saar wa, du la tax a siggi ni da ma ciy teg saar, ndax rukkoo gi nga jëm farata la te farata kenn du ko tàmbali di ko bàyyi di dellu ci sunna, da ngay wéy boo nop-pee sujjóodal ko xabla salaam.Ki nga xam ne da fay julli, jàng bay waaj a rukkoo fàttaliku ne li mu jàng da koo yelu te fekk lu ñu war a béral la, bu fekkee faatixa ja doŋŋ la, kon da fay baamuwaat faatixa ja, bu noppee sujjóod bahda salaam ndax daa jàng faati-xa ñaar i yoon te loo lu ag dolli la, bu fekkee saar wa doŋŋ la yelu kon da koy  baamuwaat waaye aw saar moom mënees na ñu jàng lu ëpp benn moo tax sujjóod du la ci war. Bu fekkee jot ngaa rukkoo te yelu loo waroon béral, boo noppee da ngay sujjóod xabla salaam ndax bàyyi nga béral te ku ko bàyyi da ngaa wàññi moo xam ci faatixa ji la walla ci aw saar.Boroom xam-xam yi dëppoo na ñu ni kuy julli ree te tay ko sa julli yàqu na, juum ree moom am na ñu ne day yàq julli am ñu ne du ko yàq waaye wér na ne ku sàggan kepp mooy ree ci biir julli walla kuy fo te réer. Sëriñ Tuubaa qaada lahuu Laahu maaxtaara lahuu am na benn bis mu woo mag ñi ne leen julli de na ngeen ko fonk bu baax waaye naqari naa def lool, ndax julli dëgg-dëgg boo ko dee def, boo kàbbaree su ñu faboon paaka di dagg sa cër yi benn ginnaaw benn di wacc doo ko yëg, moo ne déey mboolooo mii toog ku mën a jullee noo nu am na fi.Muuñ ci julli moom darra nekku ci du yàq julli, sujjóod waru ci, du waral baamu julli gi.Kiy julli di xalaat màggug sunu Boroom ak tëkku yi mu tëkku moykat yi wal-la muy jàng alquraan ci julli di ko settantal bay jooy, jéggël na ñu ko ko doonte ma ngay sërxët ca kaw, naka noo nu ki nga xam ne daa nekk ci biir julli am ku ñëw yàkkamti bëgg koo wax darra ba dem, moom miy julli mu ne cell dagg njàng ma ngir bëgg koo déglu ba xam li mu koy xibaar mu door a wéyal julli gi waaye déglu ga bu mu yàgg.Koo xam ne da doon julli, julli goo xam ne da fa am taaya ju nekk ca digg ba muy jullig ñent i ràkkaa walla ñett i ràkkaa, mu def ñaar i ràkkaa ba mu laataa toog, jóg taxaw walla ba mu toogee laataa taaya jóg taxaw waaye laataa ñaar i loxo yi ak ñaar i bët i wóom yi di tàqarlikook suuf si, fàttaliku na ko daa di toogaat jëm ca taaya ju njëkk ji, koo ka sujjóod waru ko ndax loo lu mu def lu woyof la, su fekkee ni ba mu fàttee taaya ji, ñaar i loxo yi ak ñaar i bët i wóom yi tàqarlikoo na ak suuf si, bu mu toog na wéy taxaw, bu noppee sujjóod xabla salaam ndax taaya joo ju mu wàññi. Bu dee ginnaaw tàqarlikoo ga dellusiwaat na toog koo ku aw àtteem ñaar la : bu dee bi mu laataa taxaw jonn la dellusi toog ngir taaya ja mu fàttaliku, koo ku bu noppee da fay sujjóod bahda salaam ndax da fa dolli bu dee da fa nég ba taxaw jonn doo ga dikkaat toog, dolli na bu noppee dafay sujjóod bahda salaam.Koo xam ne da fay julli, juum ba wal (ëf), kon dolli na, bu noppee da fay sujjóod bahda salaam, bu dee moo ko tay, kon julli ga da fay yàqu bu fekkee wal ga ci gémmiñ la ko defee, bu dee ci bakkan sujjóod waru ko. Ndéem tisli nga ci julli, bul soxlawoo naan Alxamdulillaahi Rabbil aala-miin, bul delloo  ka nga xam ne ndokkeel na la maanaam boo tislee am ku la ne yarxamukallah, bul ko delloowaat naan ko yaxfirullaahu lanaa wa lakum wa yahdiikumullah wa yuslixu baalakum, da ngay wéyal sa julli rekk. Bul dégg kuy tisli te fekk nga nekk cib julli naan ko yarxamukallah. Lii nag da ñu koo sopp, darra warul ki ko def.Bu dee da ngaa nekk di julli far bébbëli, da ngay jël sa loxo ubee ko sa gé-mmiñ te bañ a wax darra.Boo bëggee tufli da ngay génnee sa mbalaan walla sa musuwaar raay ko ci sa làmmiñ, tuflit ya taq ca waaye bul ni tëf ndax su boo baa taa ak faa day génn te loo lu da fay yàq julli gi ndax dolli nga ca lu ca bokkul.Koo xam ne da ngay xalaat ndax man yor naa am toj am déet walla ngay sikki-sàkka ci yor sobe am déet, ginnaaw ba mu wóor ko ni laab na, sujjóod waru ci.Ki nga xam ne da fay julli ba ci yàgg mu juum geestu te xar kanam gi kepp a geestu waaye jëmm ji wëlbëtikuwul darra waru ci waaye lu ñu sib la. Ki nga xam ne daa geestu ba jëmm ji jublootul xibla, koo ku moom julli gi da fay yàqu fàwwu da koy baamu ndax jublu xibla daa bokk ci saart i julli.Koo xam ne da fay julliwaale sooy ndax xaraam na ci góor mu koy sol, walla mu xool lu ñu xaraamal moy na Yàlla waaye teewul julli ga moom wér na niki noo nu ku sàcc ci biir julli.Bu fekkee da ngay jàng alquraan ginnaaw bi nga jàngee faatixa ba noppi, am ñaan yoo tàmm a teg ci faatixa, nga far teg léen ca ginnaaw faatixa ji nga jàng ci biir julli gi, nga fàttaliku ne ci biir julli nga nekk doonte benn baat nga ci jàng, da ñuy xool su fekkee ci alquraan la bokk, sujjóod du la ca fekk waaye su fekkee ñaan ga bokkul ci alquraan, da ngay sujjóod bahda salaam ngir ag dolli goo tayul waaye soo ko tayee julli ga day yàqu. Su fekkee da fa jàng baat boo xam ne ci alquraan la bokk waaye mu soppi baat ba niki iyaaka nahbudu mu wax iyaaka yubhadu walla mu yàq maanaa ma niki iyaaka nahbudu mu wax iyaaka tahbudu, sujjóodu bahda salaam moo ko cay war.Soo gëmméntoo ci biir julli gëmmént gu woyof xamal ni yàqul julli, sujjóod it du la ci war waaye boo àggee ci nelaw, nelaw yu diis xamal ne julli ga yàqu na, njàpp ma itam toj na ndax nelaw yu diis da fay toj njàpp te njàpp su tojee julli ga yàqu. Nelaw yu diis ni ñu koy xàmmee ak nelaw yu woyof mooy nelaw ba yuut walla nelaw te yoroon darra mu rot te yëgoo ko. Koo xam ne da fay julli te wéradi ba tax muy wonk, jéggël na ñu ko ko niki noo nu koo xam ne daa xaddamiku ngir lor waaye soo xaddamikoo ngir dégg ku nuyyóo nga xaddamiku ngir won ko ne yaa ngi ci biir néeg bi, yàqulub julli waaye sibéef na ñu ko.Ku nekk ci biir julli, séen kuy dem nga bëgg koo woo daa di sàbbaal ngir bu geestoo nga junj ko, sib na ñu ko waaye julli ga wér na deesu ko digël mu sujjóod ndax subxaanalaahi bokk na ci yi nga xam ne sañ na ñu koo wax ci biir julli.Bu fekkee da ngay jàng ba mu yàgg nga gag, boo xamul aaya ba ca topp da ngay tëb aaya bi nga gagee jàll ca ba ca topp ngir nga mën a jàll waaye boo xamul aaya ba ca topp da ngay rukkoo rekk te bañ a ubbi ab Kaamil di ko ci seet ngir bëgg a jàll, lii nag ci saar wu dul faatixa kepp la ñu la ko may waaye faatixa moom mëneesu koo ñàkk a jàng ba mu mat ci biir julli doonte da ngay ubbi Kaamil xool ko ca. faatixa boo ci bàyyee ab aaya te mënoo koo dabaatal ndax rukkoo nga ba siggi soog koo fàttaliku, boo noppee da ngay sujjóod xabla salaam ndax da ngaa wàññi, su fekkee da nga cee bàyyi lu ëpp benn aaya te mëneesu koo dabaatal, sa julli yàqu na.Koo xam ne bokku léen julli, ma nga beru di julli yaw it ngay julli, bu gagee soo ko gàggantee yàq nga sab julli. Sa ilimaan kepp nga sañ a gàgganti.Boo déggee ilimaan di jàng, bu gagee te wonewul ne daa bëgg ku ko gàg-ganti, bu ko gàgganti, boo déggee mu yàq aw baat jàll, sañ nga koo wax baat bi ba mu xam ni da koo yàq.Su fekkee da ngaa nekk di xalaat ci mbiru àdduna ci biir julli gi, sib na ñu ko, balaa mën a yàq julli gi da fay bari lool, bari gi ni ñu koy xamee mooy ngay xalaat mbiru àdduna ba xamatoo ñaata ràkkaa nga julli nga xam ni moo sabab nga ñàkk a xam ràkkaa yi nga julli.Ki nga xam ne da fay julli gis ku bëgg a jaar diggëm ak ay tankam ak fi nga xam ne boo dëppee sa jë fa nga koy teg, nga puus ka fa bëgg a jaar, yàqul julli, sujjóod waru ci.Ki nga xam ne bi muy sujjóod wetug jë bi la sujjóodee xayna digg jë ba daa am mettit wu fa ne walla bi mu demee bay sujjóod kaalaam tasaaroo ba mu sujjóod ci kaw kaala gi, yàqul ab julli te darra waru ci.Koo xam ne da fay julli ba ci yàgg mu waccu, waccu woo xam ne sàkku wu  ko walla mu gall, loo la yàqul ab julli te darra waru ca.Maamuum bu dee julli, nekk ci ginnaaw ilimaan su bàyyee loo xam ne bu doon moom kepp mooy julli, sujjóod da ko ciy war te ilimaan bàyyi wu ko, xamal ne ilimaan ji da koy gàdduwaale ba mu des mu wàññi farata joo xam ne ci julli gi la bokk. farata ilimaan mënu koo yenul maamuum, kon bu noppee na ko indi ngir julleem mat.Ki nga xam ne da fa jamaj walla mu gàllankooru walla mu doon nelaw ba ilimaan rukkoo te moom rukkoowul, bu fekkee ca ràkkaa bu njëkk ba la nekk, koo ku di na am ñaar i àtte : Bu fekkee yaakaar na ne balaa ilimaan a yëkëti boppam jóge ci sujjóodu ñaareel bi ci ràkkaa boo bee mu nekk, mën na fee rukkoo fekksi ko te du siggi, kon da fay gaaw rukkoo dem fekki ko. bu dee yaakaarul ni mën naa fekki ilimaan ci sujjóodub ñaareel bi te du siggi, kon ruk-koo ba daf koy bàyyi te fekki ilimaan fa mu toll, bu ilimaan sëlmëlee mu indi beneen ràkkaa buy wuutu boo bu mu bàyyiwoon ab rukkoo.Ki nga xam ne da fa sujjóodul, daa gàllankooru walla mu doon nelaw, ràk-kaa bi mu nekk sujjóodagu ko ba ilimaan jàll ca ràkkaa ba ca topp, kon da fay gaaw sujjóod sujjóodu ràkkaa bii nga xam ne ci la ilimaan jóge bu fekkee yaakaar na ne mën naa dab ilimaan balaa rukkoo ca ràkkaab ñaareel ba nga xam ne ca la jëm, su fekkee yaakaar na ne mënu fee sujjóod fekki ko ca ràkkaa boo bee balaa rukkoo kon da fay bàyyi ràkkaa boo bu rekk fekki ilimaan, bu noppee indi beneen ràkkaa bu koy wuutu waaye su fayee ràkkaa boo bu mu bàyyiwoon, sujjóod bahda salaam waru ko lu dul da fa sikki-sàkka ba xam rukkoo na walla déet, walla sujjóod na walla déet.Koo xam ne daa nekk ci biir julli, ray jiit joo xam ne jublu na ko te jengul xibla walla jëf ja yàgg ba ku ko séen defe ni nekkul ci julli, darra waru ko te julli gi yàquwul.Su fekkee ilimaan da fa jóg te li muy def xam na ñu ni ag dolli la, yaw mi xam li ko tax a jóg àndal ak moom taxaw, ki nga xam ne moom it mi ngi sik-ki-sàkka ba xam dolli gi lan a ko waral, moom it na ànd ak ilimaan jóg taxaw waaye ki nga xam ne wóor na ko ne ilimaan lii muy def dolli la, da fay toog du ko fekki ca taxawaay ba. Ñoom ñii ku ci def safaanub li ñu la digël sa julli da fay yàqu.Su fekkee ilimaan da fa sëlmël te julli gi matagul waaye da fa juum, ki nekk ci ginnaawam xam ne daa juum mu sàbbaal ko, ilimaan ànd ak moom ci sàb-baal ga xam ne julli gi matagul, kon bu noppee moom ilimaan da fay mottali  julli gi ba noppi sujjóod bahda salaam, maamuum it noo nu lay def.ilimaan soo ko sàbbaalee, muy deng-dengi, xamul li tax nga wax subxaana-laahi, may na ñu ko mu laaj ñaar ñu maanu ñu nekk ci ginnaawam, su boo baa may na ñu ko mu wax, ñiy tontu it noo nu waaye da ñuy yem ci tontu rekk te noppiwaat. Noo nu la ñu koy nettalee ndax Yonent bi SaWS daa mos di julli tàkkusaan, taaya ci ràkkaab ñaareel bi sëlmël, Sujjóodayni ne ko waaw jullib tàkkusaan da ñu koo wàññi def ko ñaar walla da ngaa juum, Yonent bi SaWS ne ko kon de da maa juum lu mu doon, mu ne ko ñaar i ràkkaa nga julli, Yonent bi SaWS daa di jóg àggale.Ndéem sàbbaal na ñu ilimaan ngir jàpp ne da fa juum waaye moom jàpp na ne julli gi mat na, na jëfandikoo li mu jàpp ndax lu ko wóor la, la muy sik-ki-sàkka yitam da koy bàyyi te jàpp ca la ko wóor waaye bu dee mbooloo mu bari ñoo ko ne subxaanalaahi te moom mu jàpp lu wuuteek la mbooloo ma jàpp, kon daa war a fekki mbooloo ma ndéem leeralal na ñu ko ag njuumteem.Bu fekkee da ngaa julli gee ba noppi ni naa julli safaa ak witar, ngay julli ba ci yàgg nga sikki-sàkka ba xam ci witar nga nekk walla ci ñaareelu ràkkaa bu safaa, su boo baa da ngay def li gën a wóor te mooy jàppal ni ràkkaa bii nga toll mooy ñaareelu ràkkaa safaa, boo sëlmëlee sujjóod bahda salaam ndax da ngaa sikki-sàkka, boo sëlmëlee julli witar.Sopp na ñu diggënte safaa ak witar bul fi wax darra, boo juumee wax ca darra nekku ca, bu dee yaa ko tay def nga lu ñu sib waaye du tere julli gi baax.Bu dee li nga fekkee ci jullig ilimaan matul benn ràkkaa, ràkkaa bu mujjam nga fekkee te fekk nga mu sujjóod ba siggi, xamal ni amoo darra ci julli gi bu ilimaan dee sujjóod xabla walla bahda sa yoon nekku ca waaye bu dee daa sujjóod bahda salaam nga ànd ca ak moom, boo jógee da ngay tàmbaliwaat julli gi.Su dee fekkee nga ci jullig ilimaan lu mat ab ràkkaa walla lu ko ëpp kon xamal ni sujjóod bu ko war rekk war na la doonte fekkee woo la waral sujjóod ba, bu dee sujjóodug xabla salaam da nga ciy ànd ak moom, bu dee sujjóodug bahda salaam da ngay jóg jàll ca la mu la rawee ba noppi door koo sujjóod, boo ko tayee ànd kook ilimaan sa julli yàqu.Bu dee ilimaan da laa raw te def luy waral mu sujjóod bahda salaam, boo jógee bay fay la mu la raweewoon nga def ca luy waral xabla salaam, da fay mel ni yaa boole def luy waral xabla ak bahda te yoo yu ñaar bu ñu dajee da ngay ëppël doole xabla ba, boo sujjóodee xabla salaam rekk mu doy. Kuy sikki-sàkka ci matug julli gi am déet far sëlmël, julli gi yàqu na ndax la gën a néew la waroon a topp daa di koy mottali, bu ca noppee daa di sujjóod bahda salaam.Boo doon julli di fay ab julli bu la raw ca waxtu, boo ca juumee mook boo ko doon julli ca waxtu wa juum ca ñoo yem i àtte.Boo doon naafile juum ca mook boo doon julli jullig farata juum ca ñoo yem ndare ci juróom benn i mas’ala yoo xam ne wuute na ñu ci : faatixa, saar, yelu, béral, dolli ab ràkkaa ak fàttaliku lenn ca ponk ya ndéem yàgg na.Boo doon julli jullig naafile fàtte ca faatixa ba rukkoo da ngay wéy rekk bàyyi ko noo nu boo noppee sujjóod bahda salaam te bu doon jullig farata am ca ràkkaa boo fàttee faatixa ba rukkoo ba siggi kon da fay bàyyi boo ba ràkkaa te ba sës ci moom wecci ko, su ko defee su julli ga jeexee benn mu boole dolli ak wàññi sujjóod xabla salaam walla mu doon dolli kese mu sujjóod bahda salaam.Boo dee naafile fàtte ca ab saar jàng faatixa kese walla muy naafile gu ñu soppoon nga béral ko yaw nga yelu ko walla ñu soppoon nga yelu ko yaw nga béral ko, yoo yu yépp boo xasee rukkoo door koo fàttaliku da ngay wéyal rekk, sujjóod sax waru ca ci wuuteek jullig farata ndax boo ca bàyyee ab saar da ngaa wàññi da ngay sujjóod xabla salaam, boo bàyyiwoon béral yelu da ngay mel ni ku wàññi fàwwu nga def xabla salaam, boo yeloo foo waroon a béral da ngay mel ni ku yokk fàwwu nga sujjóod bahda salaam.Boo doon naafile, nga am ñaar i ràkkaa ba noppi jóg jàll cib ñetteel, bu dee teel nga koo fàttaliku maanaam laataa ngay rukkoo bay siggi da ngay dellu-siwaat taaya sëlmël waaye fàwwu nga sujjóod bahda salaam ngir yokk gi. Bu dee bi mu àggee ci ràkkaab ñetteel bi rukkoo na ba siggi door a fàttaliku ne ci ab naafile la nekk, bi mu amee ñaar i ràkkaa daa waroon a toog taaya sëlmël kon da ngay jàll yokk ca beneen ràkkaa muy ñent, su ko defee  nga sujjóod xabla salaam ngir ñàkk gi nga ñàkk a wax assalaamu alaykum ci diggënte ñaar i ràkkaa yu njëkk yi ak ñaar yu mujj yi ci wuuteeg jullig farata bu ràkkaa ya xasee ba mat mu juum jóg di ci yokk beneen ràkkaa, saa yoo yëgee ni ràkkaa bi nga toll ndollal la moo xam rukkoo nga ba siggi walla déet ñoo yem da ngay dellu waat toog taaya sëlmël daa di sujjóod bahda salaam xam ni yokk nga. Boo julliwoon jullig naafile fàtte ca ponk maanaam fàtte ca farata niki ruk-koo walla sujjóod mbaa faatixa ba sëlmël ba mu yàgg nga door koo fàttaliku, kon jullig naafile ga baax na du aajewoo nga di ci def darra, bàyyi ko noo nu  rekk, wuute na ak bu doon jullig farata ndax su boo baa julli ga da fay yàqu fàwwu nga baamu ko.Naafile boo ci xasee ba dugg da fay soppiku lu war, boo ko tayee bàyyi ca benn ràkkaa walla ab sujjóod walla rukkoo, fàwwu nga julliwaat ko. Nan la ñuy julleearmal ci julli nga xam ni mooy wone ni tàmbali nga ko mooy nga wax al-laahu akbar, baat bii rekk moo ci doy boo ni woon sax akbaru Laahu du ko tax a baax, boo koy def da ngay yëkëti say loxo ba ñu tollook sa ñaar i mbagg mbaa ñu jege ko, yëkëtig loxo ya da ñu koo sopp ndax bokkul ci farata yi bok-kul ci sunna yi.Boo nekkoon ci jullig suba ginnaaw boo kàbbaree da ngay daa di jàng faa-tixa daa di ciy teg aw saar, faatixa ja ak saar ba yépp doo ca jiitël Bismillaahi raxmaani raxiim ndax fiqu Imaam Maalik da ñoo sib ku ko wax ci jullig farata ndax da ñoo jàpp ni Bismillaahi raxmaani raxiim gi ci faatixa ak gi ci yeneen saar yi ko am yépp ñoo yem da ñu ko koo tàmbalee waaye bokkul ci saar bi, alxamdulillaahi ci la faatixa tàmbalee dëgg-dëgg, bu dee ci naafile di nga mën a tàmbalee ci Bismillaahi raxmaani raxiim.Sopp na ñu boo nee Wa laa daaliin nga wax ci suuf aamiin bu dee yaw kese yaay julli, bu dee daa am ku lay jiite di na ñu sopp ci yaw nga wax ko waaye boo déggul njàngum ilimaan doo ko jéem a tolloole, su fekkee yaay jiite te fekk ngay béral li gën a wóor ci fiqu Maalik mooy doo wax aamiin da ngay bàyyi ña ngay jiite wax ko doonte am nay wuute, boo dee yelu ci ngay wax aamiin ji.ci jullig suba ginnaaw boo jàngee faatixa ba àggal da ñuy sopp nga jàng ci saar yu gudd yi ñooy yi tàmbalee ci Xujuraat ba ci abasa ñoom la ñuy wax tiwaalul mufassal, nga jàng ci benn, boo jàngee yu ko gën a gudd ba tay mu baax da ngay seet fi muxtaar mi toll bu desee lu bari mën ngaa jàng saar yu gudd, loo lu boo dee julli yaw kese la walla nga ànd ak ñoo xam ni taamu na ñu guddël gi waaye booy jiite mbooloo te amaana ñu wéradi mën na ñu caa bokk, gàttal gaa gën.Bu saar bi àggee da ngay sëgg rukkoo waxaale allaahu akbar, sopp na ñu nga boole jëf ji ak wax ji doo dem ba jàpp ci wóom ba noppi door a wax al-laahu akbar.rukkoo li ci gën mooy nga jàpp ci say bëtu wóom jàpp bu dëgër, sa gin-naaw maase nga xam ni du nóox, sa bopp it du téen du sëgg, say përëg sori  say poqotaan. rukkoo yit deesu fa ñaan, sàbbaal moo fay am mën ngaa wax Subxaana rabbiyal aziim, sàkkalu ñu ko sax ab lim, nu mu toll mu baax waaye jàpp na ñu ni wax ko ñett i yoon yu teey digg dóomu na, nga ne fa tegg ba cër ya dal farata la du lu mën a ñàkk.Boo siggee ci rukkoo bi bu dee yaw kese yaay julli da ngay wax sami’al-laahu liman xamidah lii sunna la, dellu waxaat rabbanaa wa lakal xamd lii ngëneel la. Bu dee ci jullig mbooloo ilimaan du wax rabbanaa wa lakal xa-mdu, maamuum it du wax sami’allaahu liman xamidah, ilimaan sami’allaahu liman xamidah lay wax maamuum wax rabbanaa wa lakal xamd. Boo siggee ci rukkoo bi da ngay taxaw ba ni tekk ba say cër dal nga door a sujjóod boole ca waxaale allaahu akbar ndax da ñoo taamu nga boole jëf ji ak wax ji.Taamu na ñu boo sëggee sujjóod nga indi say tenk ba mu tollook sa nopp, boo mënee fexe ba sa jë nga teg ko ci suuf moo gën nga xam ni du tege ci tapi walla leneen loxo yi tam noo nu, bu dee fu ñu lal i tapi walla moket ba mu daj soo yaboo sujjóod ca.Say loxo daa war a sori say poqotaan ci sujjóod bi, say tank ci ginnaaw yëkëtiku baaraam ya sampu ci suuf, mën nga faa sàbbaal ci wax Subxaana rabbiyal ahlaa, mën nga faa ñaan niki nga teg ca allaahumma ixfir lii, ndax da ñoo wax ni foo fu nga gën a jegee sa Boroom ci biir julli gi, mën nga koo wax ci waxiin wu teey ñett i yoon, diir ba lu mu néew néew fàwwu nga ni tekk ba cër ya dal bu ko yéesee rekk nga bàyyi farata.Boo siggee ci sujjóod bi da ngay tàllal sa tankub càmmooñ te doo ca toog, tanku ndeyjoor ba nga yëkëti ko samp baaraam ya ci suuf, yëkëti say loxo fa nga ko tegoon teg ko ci sa kaw bët i wóom, ginnaaw ba ci ngay door a sujjóo-daat ni nga ko defeewoon ci yoon wu njëkk wa.Boo bàyyeekoo ci sujjóod boo ba da ngay daa di jóg taxaw ndax diggënte ba waroo faa toog, jamono ji ngay jóg jëm ci ñaareelu ràkkaa bi da ngay waxaale allaahu akbar boole jëf ji ak wax ji.Ginnaaw boo taxawee nga jàng faatixa ak saar waaye di na ñu sopp saar wi ngay jàng gën a gàtt saar bi nga jàngoon ci ràkkaa bu njëkk ba, ba la ngaa sëgg rukkoo foo fa ngay xunóotee boo nekkee ci jullig suba, boo ca noppee door a sëgg rukkoo, def ni nga ko defeewoon ci ràkkaa bu njëkk ba, sujjóod bi tam noo nu.Boo toogee di taaya daa am toogin wu ñu sopp te mooy nga génnee say tank ci wetug ndeyjoor, bañ a toog ci sa tank ya, da ngay àgg suuf, tanku  ndeyjoor bi da nga koy yëkëti samp baaraam ya ci suuf, mën nga koo xaw a dëngël nga xam ni baaraamu déyu tanku ndeyjoor bi mooy sampu, bari na ñu ko xam bu baax te du ñu ko def ngir ngant. Boo toogee nii ci ngay door a taaya, boo nekkee ci jullig suba boo noppee ci taaya ji rekk mën ngaa sëlmël. Loo lu ñuy wax Salaatu alaa Ibraahiima bari na ay waxiin sopp na ñu nga teg ko ci taaya ji.Sëlmël ji boo waxee assalaamu alay da ngay yëkëti sa bopp tuuti mu jëm ci sa kanam, booy wax kum gi nga xaw a geestu ci sa wetug ndeyjoor nga xam ni ku nekkoon sa ginnaaw di na séen sa lexu ndeyjoor, benn sëlmël ngay def boo dee julli yaw kese ak boo dee jiite.Boo doonee maamuum da ngay wax assalaamu alaykum nii ñu ko waxee, waxaat ko ndank mu jëm ci sa ilimaan, bu dee bi ngay julli am na ku la féete càmmooñ nga daa di wëlbëtiku ci sa càmmooñ wax ko ndank, su fa kenn nek-kul ndax ci yaw la sàppe sa jeexee walla mu am ku fa nekk te amul ci julli gi lu mat ràkkaa kon du jar ngay wax ci wet goo gu assalaamu alaykum, ka fa féete bu amoon ci julli gi lu mat ràkkaa doonte sëlmëlagul du tee nga wax ko ko.Sopp na ñu boo toogee di taaya, sa loxo ndeyjoor da ngay bank ñett i baa-raam yi, baaraamu sànnikaay ak baaraamu déy ngay tàllal, baaraamu sàn-nikaay bi da nga koy yëngël muy bàyyeekoo ndeyjoor di jëm càmmooñ, su fekkoon sax ni sa taaya daa jeex te sa ilimaan jeexalagul da ngay wéy di yëngël baaraam boo bu, am nay wuute waaye yëngël gaa gën a wóor. Loxob càm-mooñ bi da nga koy teg noo nu ci sa lupp, deesu ca bank benn, deesu ca yëngël darra.Yëngël gi da ñu cee wax ni daa mel ni yat la wooy dóor seytaane, ñàkk gee yëngël it wax na ñu ni da lay junj ni benn Yàlla rekk a am, mënees naa jàpp it ni yëngël gi da lay fàttali ba kero ngay sëlmël ni ba tay yaa ngi ci julli nga di ko bàyyi xel ba sa xel mi du dem ci leneen.Yëngël gi ak bank baaraam yi ci taaya la ñu koy def waaye deesu ko def ci toogaayu diggënte ñaar i sujjóod yi.Sopp na ñu ci ginnaaw boo sëlmëlee nga tudd Yàlla niki nga wax astaxfiru Laahi ñett i yoon, daa di ciy teg allaahumma anta Salaamu wa minka salaamu tabaarakta Yaa zaal Jalaali wal Ikraami. Boo ca mënee teg aayatul Kursiyu ngir la xadiis ba wax ni ku saxal a jàng aayatul kursiyu ci ginnaaw jullig farata gu ne, darra doxul sa digg ak àjjana lu dul faatu. Sopp na ñu bala ngaa naafile walla ngay wax jeneen wax nga tudd baat yii ba noppi soog caa jàll.  Sopp na ñu ci ginnaaw boo jullee jullig farata gu ne nga wax Subxaana Laahi fanweer ak ñett, alxamduli Laahi fanweer ñett, allaahu akbar fanweer ak ñett nga mottalee téeméer bi Laa ilaaha ila Laahu waxdahuu laa chariika lahuu lahul xamdu wa huwa alaa kulli chay’in xadiir, def ko ci say baaraam moo gën def ko ci kurus, bu dee boo ko ci defee amaana nga juum ca kon boo yaboo def ko ci kurus.Sopp nañ boo jullee suba ba pare ngay tudd Yàlla ak a ñaan ba jant fenk.Bu la wóoree ni fajar fenk na moo xam nodd na ñu am déet, su boo baa da ngay julli ñaar i ràkkaa fajar yi ba noppi door caa teg ñaar i ràkkaay suba yi. Boo ko jullee te fajar fenkagul du baax di na aaje yit nga jiitël yéene ju ràññeeku njëkk nga koy tàmbali lu ko moy du ko tax a baax. Sëriñ Tuubaa qaa-da lahuu Laahu maaxtaara lahuu ngi wax ca Masaalikul Jinaan ni ñaar i ràkkaa fajar yi boo jàngee ci ràkkaa bu njëkk bi faatixa da nga cay teg alam nachrax, ràkkaa ñaareel bi nga jàng faatixa teg ca alam tara kayfa kon di nga mucc ci loru sa bépp noon.Tisbaar boo ko dee jàngal da ñuy sopp moom itam niki suba nga jàngal ko saar yu gudd yi, lépp da ñu koy yelu. Ñaar i ràkkaa yu njëkk yi ginnaaw faatixa da fay ànd ak saar, ñaar yu mujj ya faatixa kese nga ciy jàng lépp ci yelu.Boo nekkee ci taaya ju njëkk ji, taaya ja da ngay yem ci abduhuu wa ra-suuluhuu, sopp na ñu boo amee ñaar ba tàmbalee jóg da ngay bàyyi ba taxaw jonn door koo wax, ilimaan noo nu lay def, boo dee julli yaw kese tam noo nu, boo dee maamuum da ngay mel ni ku yëgul ni ilimaan a ngi jóg da nga koy bàyyi ba mu taxaw jonn ba nga dégg allaahu akbar ja nga door a jóg te doo wax darra, da ngay bàyyi ba taxaw jonn ngay soog a wax allaahu akbar.Ginnaaw boo sëlmëlee tisbaar sopp na ñu nga naafile ñent i ràkkaa, ñaar sëlmël, ñaar sëlmël, ba tay sopp na ñu bala ngaa julli tisbaar soo ko mënee nga naafile ñent i ràkkaa, ñaar sëlmël, ñaar sëlmël.Sopp na ñu bala ngaa julli tàkkusaan nga naafile ñent i ràkkaa, ñaar sëlmël, ñaar sëlmël, ginnaaw tàkkusaan sib na ñu ku ca naafile. Tàkkusaan ak tisbaar ñoo bokk lépp, li ñu wuute mooy saar ya nga cay jàng moom tàkkusaan da ñoo sopp mu gàtt, ñooy saar yi tàmbalee Suuratu Duxaa ba ci Suuratu Naasi. Timis ñaar i ràkkaam yu njëkk da ñu koy béral te ginnaaw boo noppee ci faatixa ji da nga ciy teg saar te sopp na ñu mu bokk ci yu gàtt yi, ràkkaab ñetteel ba faatixa kese lay am te da nga koy yelu. Bu ràkkaab ñetteel ba jeexee nga taaya sëlmël. Sopp na ñu ginnaaw boo jullee timis nga naafile ñaar i ràkkaa. Sëriñ Tuu-baa qaada lahuu Laahu maaxtaara lahuu daan na digle ginnaaw timis ñaar i ràkkaa, nga jàng ci bu njëkk bi faatixa teg ca Qul yaa ayuhal kaafiruun, ràkkaa ñaareel bi nga jàng faatixa teg ca Qul huwa Laahu axad.Gee, ñaar i ràkkaam yu njëkk da ngay jàng faatixa teg ca saar béral ko, sopp na ñu saar wa digg dóomu te ñooy yi tàmbalee abasa ba ci Duxaa. Ñaar i ràkkaa yu mujj ya moom faatixa kese la ñu ciy jàng ci yelu.Sib na ñu njëkk gee di jot nga cay nelaw te bàyyiwoo koo xam ni su la wax-tu wi naree raw mu yee la. Ba tay sopp na ñu ginnaaw gee boo amul jaamu Yàlla yoo cay teg walla ay yite yu far nga teel a tëdd, teel a yeewu ndax da ñuy bañ nga biddënti.Boo noppee ci gee sopp na ñu nga julli safaa ak witar te béral léen ndax bépp naafile booy def ci guddi sopp na ñu nga béral ko bu dee ci bëccëg sopp na ñu nga yelu ko. Boo doon naafile bëccëg béral ko tam lu dagan nga def waaye la gën mooy nga yelu ko.Safaa moom lu mu néew-néew di na mat ñaar i ràkkaa, boo koy julli ñaar i ràkkaa sopp na ñu nga jàng ci ràkkaa bu njëkk bi faatixa ak Sabbix isma rabbika, ràkkaa ñaareel bi nga jàng faatixa ak Qul yaa ayuhal kaafiruun, daa di taaya sëlmël, nga door a indi beneen ràkkaa bo xam ni moom rekkay beru muy witar ji. Da nga ciy jàng faatixa ak Lixlaas ak falaxi ak Naasi bu jeexee nga taaya sëlmël. Boo ci jàngoon yeneen saar tam du ko teree baax waaye yii la ñu ci gën a sopp.Boo sawaree ba bëgg a dolli safaa kon da ngay def ay ñaar ñaar ba kero ngay àgg fa nga bëgg a yem, nga daa di koy tëjee witar.Yonent bi SaWS daan na julli fukk i ràkkaa ak ñaar teg ca benn muy witar.Julli ci guddi bi ñu ci gën a taamu mooy nga def ko ci xaaj bu mujj ba gën a jege fajar te àggu ca. Safaak witar gi sax foo fu la ñu ko gën a taamoo, su fek-kee sa yeewu njëkk fajar di jot wóorul, da ngay fexe ba lépp loo war a naafile nga def ko tëjee ko witar ba noppi door a tëdd. Boo yeewoo bu la neexee di julli ay ñaar ñaar te bañ a baamu witar ba fajar jot.Bu fajar xasee fenk da ñuy sib bépp naafile ba mu des ñaar i ràkkaay fajar, boo biddëntee te fekk nga ame borub julli ci guddi, bi nga yeewoo fekk fajar fenk, di na ñu la may nga fay ko ba noppi witar door a julli suba.Witar da ñu koo fonk lool nga xam ni bu ñu julleegul suba da nga koy julli  ba noppi door a julli suba waaye boo xasoon a julli suba te julliwoo ko moom door a fàttaliku ni julliwoo ko kon mu raw la.Ku dugg ci jàkka waxtu woo xam ni sibu ñu ku ca naafile sopp na ñu balaa toog julli ñaar i ràkkaa ba noppi yu muy nuyyóo jàkka ja. Boo xasoon a toog it du tee nga war a jóg def ko. Boo xasoon a dugg jàkka te amoo njàpp sopp na ñu nga wax Subxaanallaahi wal Xamdulillaahi wa Laa ilaha ilallaa wallaahu akbar ñent i yoon, wax na ñu ni ku ko def di na ñu la fay tuyaabay ku julliwoon ñaar i ràkkaa nuyyóo ko jàkka ja.Boo ñëwoon doon jullisi ci jàkka ji te fekk julliwoo woon fajar ci sa kër kon soo yaboo def ñaar i ràkkaay fajar ya mu wecciwaale ñaar i ràkkaa nuyyóo jàkka ja waaye doo def ñaar nuyyóo ko jàkka ja ba noppi bëgg caa teg ñaar muy fajar, bari na lool ñu koy def ngir ñàkk a xam. Su fekkee da nga julliwoon ñaar i ràkkaay fajar ci sa néeg nga dikk ci jàkka ji fekk jullee gu ñu, daa am ñu wax ni da ngay julli ñaar i ràkkaa nuyyóo ko jàkka ji door a toog, am ñu ni da ngay toog rekk xaar jullig suba gi, li gën a wér mooy nga toog noo nu xaar bañ a julli darra.foo fi déggee ñu wax la njàngum yelu xamal ni li ñu ci jublu mooy yëngël sa làmmiñ di wax la ngay wax te nopp du ko dégg. Béral mooy lu mu néew-néew yaw ci sa bopp nga di ko dégg, bu amee ku sës ci yaw moom it mu di ko dégg, booy jiite tam nga yëkëti sa baat ba maamuum yi mën laa dégg.Jigéen moom yelu rekk lay def, sopp na ñu yit muy jegeel ay cëram buy julli.àttey jiite ak ka ñuy jiiteBu fekkee mbooloom jullit da ñoo tase ku ca jiite rekk mu baax waaye sopp na ñu ka ca gën a dégg fiq jiite, bu ca dollee gën caa baax gën caa bariy jaamu Yàlla ak yu mel noo nu mu gën a baax, jigéen du jiite ay góor, du jiite jigéen ni moom du ci farata du ci naafile.Bu dee ci fiqu Imaam Maalik da ñuy jàpp ni ki lay jiite yóbbaale na la cig njàngam moo tax sunna la bu dee béral nga déglu rekk te noppi bañ a jàng, bu dee yelu sopp nañ ngay jàng ci suuf ngir bañ a nekk ci leneen. Su fekkee xas ngaa am ci julli gi lu mat ab ràkkaa walla lu ko ëpp am nga ngënéelul mbooloo ndax gënee na jullig kenn am na xadiis bu wax ñaar fukk i xaaj ak juróom am bu wax ñaar fukk i xaaj ak juróom ñaar, terewul ka fek-kee ràkkaa yépp moo ëpple ngënéel, su ko defee lam la rawee bu ilimaan sëlmëlee da nga koy fay. Soo julliwoon yaw kenn ginnaaw ba nga gis mbooloo di julli sopp nañ nga baamu ànd ak mbooloo bam des waxtuw timis, gee it bu fekkee witaragoo mën ngaa baamu ngir ngënéelul mbooloo ndax da ñoo sopp witar nekk sa mujjug julli, boo xësee fekkee ci jullig mbooloo benn ràkkaa am nga ngëneel li du tax boo noppee gisaat mbooloo mu ëpp i boroom xam-xam du tax nga war a baamu, ki amagul darra ci ngënéelu mbooloo nga xam ni bi muy yeksi fekk na ilimaan sujjóod ba siggi, koo ku mën naa ànd ak mbooloo meneen julli.Sopp nañ bu ñaar i góor dee julli, kiy ilimaan féete càmmooñ ki muy jiite féete ko ndeyjoor te bañ a làng ak moom bu wér a wér, bu dee lu mat ñaar i góor walla lu ko ëpp sopp nañ ilimaan ne ca kanam góor ña féete ko ginnaaw, bu ca jigéen bokkee da fay taxaw ca ginnaaw góor ña ilimaan nekk ca kanam, bu dee ilimaan rekk ak benn góor ak benn jigéen walla lu ko ëpp kon ilimaan da fay taxaw, benn góor ga xaw a làng ak moom tuuti, jenn jigéen walla jigéen ya taxaw seen ginnaaw, góor bu doon julleek soxnaam du tax mu làng ak moom, ginnaaw la koy féete, bu fekkee ilimaan daf fee nekk ak góor goo xam ni mukkalaf la ak gone, da ñuy seet bu fekkee gone ga am na xelum jaamu Yàlla ba nga xam ni du taxaw di julli ba mu yàgg muy fo walla mu dem kon da ñu koy jàppee ni mag, ilimaan taxaw ci kanam, mukkalaf mi ak gone goo gu ne ci ginnaaw, bu dee weesoogul jëfu gone, kon na mukkalaf mi làng ak ilimaan ne ci wetug ndeyjooram, gone ga fum taxaw mu baax.Imaam raatib mooy ilimaan joo xam ni jullit ñi ñoo booloo fal ko, mennum moom doŋŋ bu taxawoon julli ci jàkka ji di na weccee jullig mbooloo, bépp jàkka ju am imaam raatib bu ñu jullee ba noppi meneen mbooloo mu dikk ca jàkka ja sib nañ ñu julli jiitël kenn, buñ ko bëggee kon da ñuy daa di génn jàkka ja, jullee fa mën a def mbooloo, buñ bëggee julli ca jàkka ja da ñuy kenn-ken-noo ndax buñ jullee ba noppi bàyyi ñeneen dikk di mbooloo julliwaat fa mën naa indig noonoo ci jullit yi, moo tax am na ñu naan bu mbooloo ma nekkee ay doxandéem deesu ko bañ ndax jotewu ñu ak waa dëkk ba darra.Koo xam ni daa julliwoon ba am farata gi wëlbëtiku di baamu ngir am ngënéel la day maamuumu waaye bu jiitee ña muy jiite yàqule ndax da fay mel ni kuy naafile, moom du yàqule ña muy jiite ñooy yàqule.Boo xasee am ci ilimaan benn ràkkaa njuumte lu ko war bam war a su-jjóod da lay waraale doonte fekkeewoo ko, bu dee xabla salaam nga ànd ko ak moom, bu dee bahda salaam da ngay nég ba fay ràkkaa yam la raweewoon ndéem am na nga soog koo sujjóod waaye doo ko defandook moom.am na ñaar yoo xam ni fàwwu nga bàyyi ba ilimaan def ko ba noppi nga  door koo def, soo ko ko njëkkee def mbaa nga defandoo kook moom rekk sa julli yàqu : tàmbali bi (allaahu akbar) ak sëlmël bi (assalaamu alaykum), yi ci des nga xam ni farata lañ xaraam na nga ànd kook moom, sib nañ it nga de-fandoo kook moom, li gën mooy nga bàyyi bam def ko nga gaaw fekki ko ca.Sopp na ñu bu ilimaan amee ñaar i ràkkaa di jëm cib ñetteel buy jóg nga mel ni ku ko faalewul ba mu taxaw jonn-jonn ba wax allaahu akbar nga door a jóg fekki ko, booy jóg doo wax allaahu akbar da ngay bàyyi ba taxaw jonn doog koo wax, soo xasee ànd ak ilimaan ci julli bépp juum boo xam ni su doon yaw doŋŋ la di na aajewoo sujjóodal ilimaan da koy gàddu niki bu àndeek ili-maan di fàttee wax allaahu akbar da koy gàdduwaale, li nga àndul ak moom du ko gàddu niki boo jógoon di fay li la raw ci moom boo ca juumee boo yaboo defar ko, mënul a gàddu ràkkaab lëmb walla sujjóodu lëmb nga xam ni farata la walla wax allaahu akbaru armal walla wax assalaamu alaykum ci sëlmël gi, farata moom ilimaan mënu koo gàddu ndax deesu ko sujjóodal benn nga def ko walla def ga wéy nga julliwaat rekk.Sopp nañ boo dee julli ci jàkka nga xam ni yaay ilimaan ja walla fu ab mbooloo di jullee, boo sëlmëlee bañ a toog rekk na nga toogeewoon mel ni sëlmëloo da ngay wëlbëti saw toogin soo manee wëlbëtiku féete ndeyjoor ginnaaw boo waxee Allaahumma anta Salaamu wa minka salaamu tabaa-rakta Yaa zal jalaali wal’ikraami ni ko Yonent bi SaWS daan defee, noo sop-pee toogaay ba du ko tee baax, bu dee sa barabu bopp nga nekk kon mën ngaa sëlmël ba noppi toog na nga toogeewoon.ilimaan ci ginnaaw bi mu sëlmëlee tàllal loxoom di ñaan, mbooloo mi ànd ak moom di ñaan bidaa la, kenn ku ne ñaanal boppam moo gën rawati na bu ilimaan yëkëtee ñaan ga, bu ko yëkëtiwul it du ko tee doon bidaa.Jullig JumaaDem julliji Jumaa farata la ndax deesu ko tolloole, boo sësee ci jumaa ji mën ngaa bàyyi bañ tàmbalee nodd noddug ñaareel, boo soree day war nga jóg ci waxtu woo xam ni di nga fekkee julli gi, jamonoy Yonent bi SaWS, Baabakar ak Omar, nga xam ni boo ba rajo amutoon da ñu daan nodd benn nodd rekk ngir wone ni waxtu wi jot na daa di julli, dañ daan yéeg ca kaw soo-roor ba walla fu kawe nodd benn nodd rekk daa di julli, lépp luy gàllankoore niki jaay da fay xaraam ci waxtu woo wu, Seydinaa Usmaan moo sos ñaareelu nodd bi, boo ba fekk na mbooloo ma tàmbalee bari, ci la def bu waxtu wi jo-tee ñu nodd nodd gu njëkk gi, goo gee la sos ndax amutoon ba mbooloo ma ñëw mu door a dikk ba toog ca minbar ba ñu door a nodd ñaareel ba, dañ ko  koy tuddee waaye boo dee seet mooy gu njëkk gi ndax moom rekk a amoon.Jullig àjjuma di na war ciy njénde mooy dëkk bu mag maanaam dëkk buy wéy, bu dee niki pël yuy tukki walla di sàmm nga xam ni mën na ñoo tuxu ci jamono ju ne, ñoo ña duñ tabax fenn jumaa ndax day aaje ngeen dëkk fa, mbooloo ma yit war naa bari ba nga xam ni bu léen ay noon soŋŋoon ñu mën léen a dello ginnaaw te du aajewoo ñuy wuti wallu, su lii amee kon farata lay doon ci ñoom ñu tabax jumaa, su ko defee bu yéesul seen dëkkuwaay ya rekk mu baax, buñ dëkkee ciy néegu ñax, jumaa ja néegu ñax lay doon, buñ dëkkee ci seng, buñ defee jumaa ja seng mu baax, bu fekkee da ñuy tabax kon fàwwu ñu tabax jumaa ji.Bu ñu xasee tabax jumaa ja far ginnaaw ga am ñu tuxu, bu mbooloo ma fa des matee fukk ak ñaar yu bokkul ak ilimaam rekk mu doy, Xutba ga fara-ta la njëkk julli gi mënul a ñàkk, njëlbéenu xutba bi ilimaan day toog as diir, toogaay bub sunna la, daa di jóg xutba benn xutba, bu benn xutba bi jeexee mu toog as diir door a jógaat xutba xutbag ñaareel bi, bu ca noppee ñu soog a liqaam taxawal julli gi, ñaar i ràkkaa lay doon te dees koy béral, saar yoo ci jàng mu baax waaye dees na ci sopp nga jàng ca ci saar wu njëkk wi Suuratul Jumu’a ginnaaw faatixa, bu dee ràkkaab ñaareel nga jàng ginnaaw faatixa Hal ataaka waaye leneen loo jàng mu baax.Képp ku nekk ca dëkk ba lu mu sori-sori war naa jullisi, boo nekkul ca dëkk ba da ñuy seet sa digg ak dëkk bi jumaa ji nekk nu mu demee, bu dee fa nga dëkkee mat na ñett i miil (miil jege na kilomet ak genwàll) kon war ngaa jullisi, bu ko weesoo waru la, soo coobarewoo ba def ko mu wecci sa tisbaar.Jullig Jumaa warul aji tukki doonte du tukkib wàññi ak luñ jegee-jegee lu dul nga fas yéene faa sax ñent i fan, jaam, gone walla jigéen ndéem teewee na ko da fay wecci tisbaaram, bu jigéen jullisee ca ginnaaw góor ña la ñuy ne, ji-géen joo xam ni ndaw la bu fekkee daa waaj ba nga xam ni mën naa am góor ñi di ko gestu day xaraam mu julliji, bu waajul ba xayna kenn du ko xool ñu sib ko, bu dee màgget moo xam ni kenn xoolatu ko dagan na mu julliji te deesu ko sib.ilimaan buy xutba day war nga déglu bañ a wax darra doonte da ngaa sori walla nga tëx ba doo dégg, da ñuy bëgg tam nga wëlbëtiku jàkkaarlook moom ak ci sàppe joo mën a nekk.Sangu janaaba bala ngaa julliji jumaa lu war la warug sunna, luñ sopp la lool waaye li gën a wér mooy du la tee jàppu ci ginnaaw boo sangoo ndax jëmmu sangu gi sunna la waaye njàpp li moom daa war, boo sangoo rekk daa  di war a dem fa saa sa lu ko moy boo fa yàggaatee da ngay ñàkk sunna si, teel gee dem ca jumaa ja ci bi waxtu wiy bëgg a jot moo ëpp tuyaaba, sopp nañ nga gëttu te sol yëre ya gën a rafet mooy ci jullig jumaa yëre yu weex, li ñu gën a taamu ci ngéru imaam Maalik mooy bu ñu jullee ba noppi nga daa di laxas te bañ faa naafile, bala nga koo mën ilimaan daa génn walla mu toog fa loo xam ni mënoon naa génn, la gën mooy nga naafile njëkk julli ji, ilimaan it su fekkee ni ñëw na fekk mbooloo mi teew te waxtu wi jot du ñu taamu ci moom muy naafile daa war a yéeg ca minbar ba xutba ñu daa di julli, su ñëwee te waxtu wi jotagul walla muy xaarandi mbooloo mi, mën naa naafileSalaatul Xawfi (Jullig ragal)Mooy su jullit yi dee xeex ak yéefér yi te ragal ni buñ maasee ñoom ñépp di julli yéefér yi soŋŋ léen, ni Yàlla sant Yonent bi SaWS ñu jullee ko mooy Sa-laatul Xawfi (Jullig ragal), lii doy na tektal ci ni sunu Boroom fonkee julli ndax jihaad santaaneem la waaye du tee bu waxtu jotee ñu war a julli.Ni ñu koy defee mooy su waxtu wi jotee, ilimaan da fay def mbooloo mi ñaar i xaaj, daa di jiite menn mbooloo mi xaaju julleem niki buñ nekkee cib tukki nga xam ni da ñuy wàññi julli yi, timis rekk moo ciy nekk ñett i ràkkaa, bu dee da léen di jiite jullig ñaar i ràkkaa kon xaaj bu njëkk bi da léen di jiite benn ràkkaa daa di taxaw temm bàyyi léen ñu teg ca beneen muy ñaar ñoom ñoo ñu daa di sëlmël daa di dellu ca xare ba, ñoo ñee taxawoon di xeex ñëw ilimaan jiite léen benn ràkkaa bi ko dese, bu léen ko jiitee daa di sëlmël bàyyi léen ñoom itam ñu fay benn ràkkaa bu njëkkk biñ fekkeewutoon.Su ilimaan jiitee kuréel bu njëkk bi ba jóg taxaw jonn day bàyyi ñoom ñu julli seen ràkkaab ñaareel, jamono joo jee mu taxaw di xaar mbooloom ñaareel bi ñëw, dañ koy tànnloo su ko neexee di ñaan walla muy jàng alqu-raan walla mu noppi bañ a wax darra, nii la koy defee ci julli yépp ba mu des timis ndax ñett i ràkkaa la, mbooloo mu njëkk mi lay jiite ñaar i ràkkaa, xaaree benn ràkkaa bi ko dese mbooloom ñaareel bi, buñ ñëwee mu daa di léen jiite benn ràkkaa bi ko dese, bu léen ko jiitee daa di sëlmël bàyyi léen ñu fay ñaar i ràkkaa yiñ fekkewutoon.Bu dee du cig wàññi nga xam ni julli yépp la ñuy matal kon benn xaaj bu nekk da léen di jiite ñaar i ràkkaa, da fay jiite mbooloo mu njëkk mi ñaar i ràk-kaa, ñaar i ràkkaa yi ko dese mu xaaree ko mbooloo ma ca des daa di sëlmël bàyyi léen ñoom ñu fay ñaar yiñ fekkeewul, du tee julli gu ne ñu noddal ko liqaamal ko. Bu dee ragal ga daa tar ba kenn xalaatul def lu mel nii kon su waxtu wi jo-tee ku ne noo mën a fexee ba julli na nga ko def moo xam da ngay dox ak say tank walla nga war walla ngay daw, da ngay jublu xibla walla déet, man ngay julli sax di dóor ak a sànniy fett ak di wax ki dend ak yaw moytul.Jullig ñaar i iid yi (Korite ak Tabaski)Ñoom ñaar sunna la ñu yu ñu féddëli, waxtu wi dagan a naafile te mooy bu jant bi yëkkëtikoo lu tollookk ñett i meetar ci sa xoolug bët fa la waxtoom tàmbalee ba balaa tisbaar a jot, bu ñu ko yéexee ba tisbaar jot raw na deesu ko defati, deesu léen noddal, deesu léen liqaamal, ñaar i ràkkaa la ñuy doon waaye da ñu koy béral, ginnaaw faatixa saar wuñ jàng rekk mu baax, sopp na ñu ilimaan jàng ci ràkkaa bu njëkk bi ginnaaw faatixa, Sabbix isma Rabbika, ci ràkkaab ñaareel bi ginnaaw faatixa Wa chams wa duxaahaa, ràkkaa bu njëkk bi da nga ciy jàng juróom ñaar i allaahu akbar door a tàmbalee jàng nga waññiwaale allaahu akbar bu njëkk bi nga xam ni mooy armal bi, boo taxawee ci ràkkaab ñaareel bi, xam nga booy jóg da ngay wax allaahu akbar, ginnaaw boo weesoo boo bu da nga ciy teg juróom i allaahu akbar, ràkkaa bu ne di na am benn rukkoo ak ñaar i sujjóod.Bu julli gi noppee ilimaan da fay daa di taxaw xutba, bu amee fi ñuy yéeg ngir taxaw fa xutba mu taxaw fa, bu ko amul taxaw fi suuf rekk, bala koo tàm-bali da fay toog ab diir door a jóg xutba xutba gu njëkk gi, bu xutbaa ba mu xaaj, toog ci diggënte bi door a jóg àggale xutba bi ci xutbag ñaareel gi, bu xut-baa ba noppi door a dellu, sopp na ñu buy dellu mu bañ a aw yoon wa mu jaa-roon bi muy dikk ci jullikaay bi, sopp na ñu lii tam ci mbooleem ñi jullisiwoon.Jullig tabaski da ñoo taamu ilimaan yóbbaale tabaskeem ca jullikaay ba rendee ko fa, bu dee lu ñuy loj mu defee ko fa, su ko defee jullit ñi yëg ni moom ray na ba noppi bu ñu delloo mën a rendi, bu ilimaan dee génn ngir julliji korite walla tabaski sopp na ñu muy wax allaahu akbar ca kaw ginnaaw bu mu génnee néegam ba ba muy yegg ca jullikaay ba, lii tam sopp na ñu ko ci jullit yiy jullisi, bu ilimaan tàmbalee julli gi lañ koy soog a bàyyi.Bu ilimaan dee xutba ci korite walla tabaski sopp nañ bu waxee allaahu akbar yaw miy maamuum nga wax ko ci suuf, la muy wax war nga koo déglu, noppi. al ayaam mahluumaat ñooy booy lim li tàmbalee ci bisub tabaski ni benn boo ci tegee ñaar ñooy ayaam mahluumaat, mahduudaat ñoom doo waññi bisub tabaski bi, da ngay waññi ñett ya ca topp, nii lañ duggantee, mahluu- maat ñooy bisu tabaski yi nga xam ni boo ci rendee am nga tabaski, mahduu-daat ñooy bis yi nga xam ni ñiy aj ci la ñuy sànni jamra yi ca Minan ñett i fan yoo yu lay doon.Sopp na ñu sangu ci korite ak tabaski ak gëtt te sol yëre yu rafet tënkuwul ci mu weex waaye na yees.Salaatul Xusuufi (Jullig Muur)Bu jant bi muuroo, julli gi ñuy julli sunna la, bu weer wi muuroo da ñu cee wuute ñii ni sunna la ñii ni da ñu koo sopp rekk, su jant bi muuroo ci waxtu woo xam ni dagan naa naafile ndax bu dee ci waxtu wu mu xaraamee niki mu tàmbalee fenk rekk daa di muuru julli da fay xaraam, bu dee waxtu wu ñu ko sibee niki mu fenk waaye amagul ñett i meetar, da ñuy sib ku ko ca julli.ilimaan da fay génn dem ba ca jàkka ja ñu julli ko fa waaye amul nodd amul liqaam, da ñoo taamu bu ilimaan jàngee faatixa teg ca saar wu gudd niki Ba-qara cig yelu, su saar wa jeexee mu daa di sëgg rukkoo, na fa yàgg ba mel ni ba muy jàng Baqara, bu siggee ci rukkoo bi wax sami’allaahu liman xamidah du jàll sujjóod waaye da fay taxawaat daa di jàngaat faatixa teg ca saar wi sës ci Baqara muy aali Imraan, bu jeexee mu daa di sëgg rukkoo, rukkoo bu yàgg ni ba muy jàng aali Imraan, bu siggee ba wax Sami’allaahu liman xamidah lay door a jàll sujjóod ñaar i sujjóod, da ñu cee wuute ndax da koy yàggal na mu yàggaleewoon rukkoo ya walla déet, bu taxawee ci ràkkaab ñaareel bi gin-naaw bu jàngee faatixa, na jàng suuratu Nisaa’i, su ca noppee rukkoo, rukkoo bu yàggee ni ba muy jàng suuratu Nisaa’i, rukkóo bu ne da fay xaw a tollook taxawaay ba ko jiitu, su ko defee bu rukkoowee ba siggi wax Sami’allaahu liman xamidah, daa di jàngaat faatixa jàng saar wa ca sës muy Maa’ida, bu ca noppee sëgg rukkoo, rukkoo bu yàggati ni ba muy jàng Maa’ida, siggi wax Sami’allaahu liman xamidah door a jàll sujjóod ñaar i sujjóod taaya sëlmël.Bu la neexee yit mën nga koo defee nii ñu ko waxee ci sa néeg kon it du ko tee baax. Bu weer wi muuroo moom ni nga daan naafilaa rekk nga koy defee, ñaar i ràkkaa sëlmël, ñaar i ràkkaa sëlmël lay doon, saar yu la neex nga ciy jàng, da nga ciy nekk ba weer wa muriku wala nga sonn door a bàyyi te ginnaaw weer guddi lay muuru te booy naafile guddi da nga koy béral kon booy julli jullig muuru weer da ngay béral.Ginnaaw bu ilimaan jullee jullig muuru jant deesu ca xutba waaye mën na léen a waar. Salaatul Istisqaa’i (Jullig mbaaw)Jullig mbaaw mooy bu ndox ñàkkee ngeen di julli ngir ñaan ko Yàlla, ñaar i ràkkaa lay doon te ci waxtu wu dagan a naafile la ñu koy defee, am njàngam dañ koy béral, saar yañ soppoon ci jullig korite ak tabaski lañ ci sopp muy Sabix isma Rabbika ak Wa chams wa duxaahaa, ràkkaa bu ne benn rukkoo lay am, benn taxawaay ak ñaar i sujjóod, bu ñaar i ràkkaa yi jeexee ilimaan taaya sëlmël daa di wëlbëtiku jàkkaarlook nit ñi ba ñu jekkandiku mu soog a jóg xutba.Sopp na ñu mu sukkëndiku ci darra lu mel ni bant wallaw yat, ba tay ñaar i xutba lay doon nga xam ni da fay toog ci diggënte bi, bu xutbaa ba àggal da fay wëlbëtiku jublu xibla wëlbëti làmbaayam la nekkoon ci mbaggum ndeyjooram dem ca càmmooñ ba, la nekkoon ci mbaggum càmmooñam ñëw ci ndeyjooram, mën na koo def te du tax cat ya féetewoon suuf soppiku, nit ña def ni moom, moom mu taxaw nit ña ñoom toog, amul yenn kàbbar yoo koy beral niki noo nu nga koy defee ci korite mbaa tabaski, amul nodd amul liqaam ndax du farata.Mbërëg ak i àtteemJigéen yiy gis dereet ñett i xaaj la ñu : ku ko mosul a gis, ku ko baaxoo mooy ku ko gis gisati ko ak ku ëmb ba noppi gis ko doonte du koy faral di gis. Ki ko mosul a gis, dereet ja mënul a yàgg ba weesu fukk i fan ak juróom, su amee fukk i fan ak juróom te taxul mu jeex na xam ni jàngoro la, na sangu tey julli ak a woor, mën naa sottiku jeex ci diir bu gàtt walla mu am benn fan walla ñaar waaye lu mu yàgg-yàgg du weesu fukk i fan ak juróom. Bu dee koo xam ni baaxoo na koo gis da fay xool rekk yoon yi ko jiitu la mu baaxoo, da fay seet yoon ba mu weesu ñaata fan la tolloon, mu jàpp ni bii tam noo nu lay toll. Su fekkee na mu tolloon jeex noo na la tollaat jeex kon leer na, bu dee da daan am masalan ñett i fan jeex tay mu amaat ko te jeexul, su boo baa da ciy yokk ñett i fan werlóo ko, bu ko weesoo na dem sangu tey julli ak a woor te jàpp ni jàngoro la. Su fekkee ni ya weesuwoon am na ci boo xam ni ñett i fan la woon ak boo xam ni ñent i fan la woon ak boo xam ni juróom i fan la woon kon da fay jàpp la gën a bari, su dereet ja jeexul mu door cee dolli ñett i fan bu ko weesoo mu xam ni jàngoro la daa di sangu. Bu dee am na la mu daan am ciy fan te dereet ja jeexul waaye moom daa baaxoowoon fukk i fan ak juróom door a jeexal, bu ko amee te jeexul da fay daa di sangu te tàmbalee julli ak a woor, koo xam ni daa aadawoo fukk i fan ak  ñent, su ko amee te jeexul da ciy yokk benn fan, ku aadawoo fukk i fan ak ñett, su ko amee te jeexul da ciy yokk ñaar i fan, koo xam ni daa aadawoo fukk i fan ak ñaar mbaa lu ko yées, men naa yokk ñett i fan ngir wóorlóo ko.Koo xam ni daa ëmb ba noppi gis ko te fekk na ëmb ba am ñett i weer jëm kaw te àggul ci juróom benn i weer, sañ naa natt ba fukk i fan ak juróom ba gën jaa bari ñaar fukk i fan, bu ëmbee ba am li ko dalee ci juróom benn i weer ba kero muy wësin door a gis mbërëg ja, na xam ni lu mu yàgg-yàgg du weesu ñaar-fukk i fan mbaa lu ko nuru mooy day jàll ba ci weer mooy gën jaa yàggam, li yéeme mooy bu dee door a ëmb gis ko walla ba ëmb bay am ñett i weer da ñu caa wuute waaye ñaar i àtte yii moom dëppóo na ñu ci. Bu fekkee da fay koo xam ni day jéllal ni muy gisee dereet ji, lee lee du ko gis bu ëllëgee mu ñëwaat, day waññi fan yi nga xam ni ca la koy gis ba mu mat na mu daan toll, su dereet ja jeexee kon mu baax, bu ko waññee ba mu yegg ca na mu daa toll te jeexul, su boo baa da ciy yokk ñett i fan masalan koo xam ni bu mosaan a gis dereet day am ñent i fan jeexal waaye day def bu ëllëgee mu ñëw lee lee du ñëw, kon day waññi fan yi mu ñëw su matee ñent i fan jeex mu baax su jeexul mu dolli ca ñett i fan yi ñu wax sank, bu ko ci dollee te jeexul na jàpp ni jàngoro la, na sangu di julli ak a woor.Jigéen ju ame dereet ba kero muy jeex mu sangu mbaa su ko sangu të wee mu tiim, xaraam na ci moom mu julli te su julliwoon it du baax, xaraam na ci moom mu wër Kaaba gi (Tawaaf) ak laal ab Kaamil walla mu woor te su woo-roon it du baax muy koorug farata niki ramadaan walla koorug coobarewu, du sañ a dugg jàkka doonte ci biir kërëm la jàkka ja nekk. Julli gi moom du ko fay waaye koor ga moom da koy fay keem fan ya nga xam ni ñoo ko raw ci koor ga. Bu ragalee fàtte la mu mokkaloon ci alquraan dagan na ci moom mu koy tari te bañ a laal jëmmu Téere bi. Koo xam ne soxnaam daa ame dereet i mbërëg ba kero muy jeex ba mu sangu, na wormaal la dalee ci jumbax bi ba ci bëtu-wóom bi, du ko sañ a laal rawati na di joteek moom, li des ci yaram wi sañ na koo laal.Dereetu wësinDereetu wësin mooy dereet joo xam ni am doom moo ko waral, lépp lu ñu ko daa aaye ci dereetu mbërëg tere na ñu ko ko ci dereetu wësin. Mën naa gaaw a jeex niki mu am benn fan daa di jeex walla ay fan waaye mënul a weesu juróom-benn fukk i fan, bu ko amee te jeexul rekk na jàpp ni jàngoro la na sangu tey julli ak a woor di def yépp niki bu dereet ja jeexee njëkk muy  yegg ci juróom-benn fukk i fan yoo yu. Bu fekkee da fa gisóon ni dereet ji ñëwatul mu daa di sangu di julli ak a woor far mu ñëwaat da fay seet diggënte fa mu jeexeewoon ak fi mu dellusee ba xam mat na fukk i fan ak juróom walla mu ëpp ko, day jàpp ni dereetu wësin ja foo fu mu jeexee fa la yem, lii mu mujjee gis dereetu mbërëg la ndax fukk i fan ak juróom mat na laab te topp ko ci atteg mbërëg. fa dereetu wësin ja jeexeewoon ak fi mu gisaatee dereet bu yéesee fukk i fan ak juróom day jàpp ni dereetu wësin jaa jeexutoon, kon lii mu mujj a gis da koy booleek fan ya mu amoon waaye fu mu fi ëppee juróom-benn fukk i fan rekk na xam ni jàngoro la, na daa di sangu.Li ñuy defal gone guy soog a judduSopp na ñu bu doom juddóo, ñu jàngal ko saaru innaa anzalnaahu boole ca nodd, tifli ko ca noppub ndeyjoor ba, liqaam tifli ko ca noppu càmmooñ ba.Sopp na ñu lu saf suukër jiitu ci moom, lu mel ni lem walla tàndarma ju ñu tëcc ba mu nooy ñu xooj ko walla suukër.Sopp na ñu ku ko bindal Suuratul Xaaqatu raxas ko, defal ko ko toqantal.Sopp na ñu tam ku ko bindal Suuratul Balad takkal ko ko buy soog a juddu.Sopp na ñu bu juddóo ba am juróom ñaar i fan, ñu ray ca gàtt bu mucc ëyib di ab kuy, mu doon xar moo gën walla bëy, su amul lu ko man a wuutu lu ñu am mu baax.Juróom ñaar i fan yoo yu deesu ca limaale bis boo xam ni juddu na ca ginnaaw fajar, fajar ji mu njëkk a fekkee ci àdduna la ñuy lim, ba ca juróom ñaareel ba, mu doon bisu tudd ba, bu maaseek fajar gi tam dees na ko limaale.Manees na ñoo ray gàtt ba bu yoor-yooree ba ba jant biy so waaye waree-su koo ray bu fenkagul walla ginnaaw bi jant sowee. Su boo baa ndawal ngay am waaye du doon am tuddu.Sopp na ñu bu ñu koy tuddu, tur wa ànd ak rendig gàtt ga, bu ñu dee ay seex ku ci ne da fay am gàttug boppam.Sopp na ñu bu ñu ko watee, ñu saraxe lu toll ni diisaayu karaw ga ci wurus mbaa xaalis, wat gi mooy jiitu tuddu gi.Ndawalu gàtt ga dees na ca lekk, dees na ca saraxe, balaa doon am tuddu sax fàwwu da ñu caa saraxe ba noppi, doom ja yit deesu ko taqal darra ca  dereetu gàtt ga.Ki koy tuddu, bu ñu indee gone ga ba mu tiim ko sopp na ñu mu wax Bismi Laahi raxmaani raxiim allaahumma lakal xamdu alaa ma ahtayta wa awlayta wa asdayta, allaahumma zidnaa walaa tanqusnaa wa akrimnaa walaa tuhinaa wa ahtinaa walaa tuxrimnaa wa aasirnaa walaa tuusir axadan alaynaa wa bis-mikal Kaafii, ikfinaa allaahumma, ajhalhu barran taqiyan walaa tajhalhu faaji-ran chaqiyan, tifli ko ko, door a nodd tifli ci noppu ndeyjoor bi, tudd tur wa ne ko tuddee naa la diw, liqaam tifli ci noppu càmmooñ ba, daa di teg loxoom ca naq ba wax Yaa Barru juróom ñaar i yoon, Yaa raqiibu juróom ñaar i yoon, Yaa rachiidu juróom ñaar i yoon ak Innaa anzalnaahu ñett i yoon.Ku judduwaalewul bakkan ak ku faatu njëkk bisu tuddu ba, du ñu léen rayal gàtt waaye dees na léen tuddu njëkk ñu léen di deñc. Daa di ciy teg a’uu-zu bikalimaati Laahi taamaati min kulli chaytaanin wa haamahuu wa min kulli aynin laamahuu ñett i yoon.Bismi Laahi arqiika min kulli daa’in yuuziika wa Laahu yachfiika wa yunjiika wa yaj’alul barakata fiika anbataka Laahu nabbaatan xasanan ñett i yoon.Kuy nàmp bu ñu ko takkalee Suuratu Naasi di na ko aar ci yu bari.Su fekkee gone ga ndeyam da koo ëmb juróom ñaar i weer kon mën na koo nàmpal ñaar fukk i weer ak ñett, bu dee juróom ñent i kon mën na koo nàmpal ñaar fukk i weer ak benn.Saa yu ndeyam ëmbee war na ñu koo daa di feral. Gone ga tam bu amee lu mu mën a dundee lu ko mën a dëgërël kon lu ñu ko gën a gaaw a feral moo gën. te ñu bind Suuratul Buruuj takkal ko ko. Li ñuy defal ku faatu dikk ci moom, nees koy sangee ak suul gaKoo xam ni gis nañ ci moom màngargay faatu taamu na ñu ñu jëmële ko xibla nga xam ni da ñu koy tëddël wetug ndeyjoor, kanam gi jëm xibla su mënee nekk, su jàppandiwul ñu jaaxaanal ko tank yi jëm xibla.Bokk na ci màndarga yi, bu bët yi yëkëtikoo jëm kaw, jë bi ñaq, su fekkee wóor na ni faatu na ba noppi, da ñuy sopp ñu sëlëm bët yi mu gëmm, bu ñu sañoon ki koy sëlëm day doon ka gënoon a am ñeewent ci moom, ci yoo ya jamono sopp na ñu koo ka wax Bismillaahi wa alaa sunnati Rasuulillaahi sallalaahu alayhi wa sallam wa salaamun alal mursaliin wal xamdu lillaahi rabbil aalamiin limisli haazaa fal yahmalil aamiluun.Ba tay sopp na ñu bu faatoo ba noppi ñu jël ab morso daa di gaaw takk ci  bopp ba, takk ci ŋaam yi nga xam ni da fay ŋeb, sopp nañ ñu nooyal yaram wi mu bañ ni kàdd, bëgg nañ it ñu yëkëtee ko fi suuf teg ko ca kaw daa di koy sàng, bëgg nañ it kenn dend ak moom di ko sa Laa ilaaha ilalaa ndax moom it mu wax ko ndax man kaana aaxiru kalaamihii mina dunyaa Laa ilaaha ilalaa daxalal janna (ku Laailaaha ilalah nekk kàddoom gu mujju ci àdduna nga tàb-bi àjjana), du ni ko wax ko waaye da fay dend ak moom di ko wax, bu ko xasee wax mu noppi, buñ mënee fexe mu set sobe bañ koo taq ci lim sol ak fam tëdd yépp, sopp na ñu ku ame mbërëg walla jannaaba bañ koo jege, jigéen it mën na faa bañ a jege ndax muñ dañ cee mënul lu bari, yenn ci boroom xam-xam yi taamu na ñu bu yeggee foo fu kenn toog fa bopp bi di ko jàngal suuratu Yaasiin waaye Imaam Maalik sib na ku jàngal kenn alquraan moo xam ba mu faatoogul la walla ginnaaw bi mu faatoo la, moo xam ba ñu koy suul la walla ginnaaw ba ñu ko suulee ba noppi, sib gi mooy bëgg koo jàppee sunna waaye bu ñu ko defee ngir barkeeelu du ko sib wax na ñu ni ba fa Maam Moor anta Sali tollee, Sëriñ Tuubaa wàcceel na ko alquraan.Jamono yoo yu du ñu bañ ku sotti rongooñ te bañ a ànd ak kàddu, sopp na ñu fa dëgërlu ak muñ ñeel képp ku ko àttan, di xaacu ak a dajaloo di jooy di waxaale mbaaxu ki faatu sib na ñu ko. Sang ab néew amul yemukaay na set rekk, fardul kifaaya la ci wax ji gën a wóor, bu ko ko kenn defalee mu wàcc ña ca des, bu ñu ko seetaanee kenn bañ ko koo defal kon ñoom ñéppay am bàkkaar.Ni ñuy sangoo jannaaba rekk la ñu koy defee, bu ndox mënul a am ñu tiimal ko ni ñuy tiimee boo bëggee julli te amoo ndox, néew bi sopp nañ ñu sang ko ñett i cangaay, benn cangaay tóol na waaye ñaar sax a ko gën, ñett i cangaay yi boo ko dee def, cangaay lu njëkk li bu déem mënee am dañ koy wal ba mu nooy jaxase ko ci ndox mi sangee ko yaram wi, bu amul lu mel ni saabu mën na koo wecci, ginnaaw bi ñu sang ko cangaayal ñaareel boo xam ni da fay nekk ndoxum kese cangaayal jannaaba, jàppaaleel ko ci moo gën du tee cangaayal kese gi doy na, ginnaaw bi ñu sang ko cangaayal ñetteel bi boole ca gëttug kaafuur bu mënee am, bu amul it beneen xeetu lajkoloñ bu ñu am baax na.Kay sang néew ba ak ku mu mën di doon da fay suturaal la tàmbalee ca jumbax ba ba ci bëtu wóom ya, def ci loxoom ay gaa (gant) walla sagar wu tal, am na ñu wax ni bu dee awra ja daa taq taqaay boo xam ni loxo ba rekk moo ko mën a setal kon mën na caa àgg du tee da koy muur te bañ di ko xool.ab néew deesu lewwi ay weewam, deesu wat karawam, buñ ko jotee lewwi walla ñu wat ko ba noppi su yaboo ñu boolekook yoo ya suulaale, sopp  nañ it ñu bës biir ba ndank ba lu waroon a génn daa di génn ndax da ñuy bañ ñu sang ko ba noppi am lu génn ci moom waaye bu ñu sangee ba noppi darra génn ci moom du yàq cangaay la, da ñuy raxas loo lee génn rekk, li gën mooy nga tërël ko foo soxla rekk nga wëlbëti ko, soo ko dee tërël da nga koy tërël ci wetug càmmooñ ndax ngay njëkkee ci wetug ndeyjoor ji ndax lu ñu sopp la, dëj ko yit dagan na.Sopp na ñu ñaar i wëy-deñcante ku ci njëkk a génn àdduna ka ca des sang ko, jigéen bu faatoo ci ab àll te fekk ña fa nekk ñépp diy góor te ku xaraa-manteek moom nekku fa, su boo baa góor du ko sang da koy tiimël rekk te bu ko dee tiimël da fay raay kanam ga, raay loxo ya ba ci tenk ya, foo fa la farata yi yem du jàll sax ci sunnay tiim yi ndax su dul boroom kërëm, jigéen ni moom moo  ko war a sang.Bu góor faatuwoon nga xam ni soxnaam nekku fa, góor ni moom nekku fa ay jigéen rekk nekk fa kon it jigéen da koy tiimël rekk ci masaa kanam ga, loxo ya di na ko mën a masaa ba ci coñc ya.Su góor faatoo te gisuñ góor ni moom gu ko mën a sang te jigéen ju xa-raamanteek moom ne fa di na ko mën a sang waaye na suturaal li dalee ci jumbax ja ba ci bëtu wóom ba, am na ñu wax ni loxoom du ca àgg waaye da ciy takk sagar wu tal door koo mën a raxas, néew bu jigéen bu amee góor gu xaraamanteek moom bu fa nekk kon di na ko sang ci kaw mbalaan muy sutu-raal yaram wéppu néew bi, du da ngay awale sa loxo ci kaw càngaay waaye da ngay wut lu mel ni aw sanke bu tal bu jàpp ci kaw ba ci suuf nga xam ni doo séen jëmmu yaramam waaye da nga koy summi mu ne ca biir, nga takk ci sa loxo morso bu tal walla gaa (gant), di dugël sa loxo ci biir di raxas yaram wa.ab néew bu ñu ko dee sàng da ñoo sopp càngaay lu tóol, benn tóol na waaye daa néew ba ëpp kon ñett mooy gën jaa néew, li ñu gën a sopp mooy góor ñu defal ko juróom i mbalaan, jigéen juróom ñaar, ku ñu ci defal kaala walla muu-raay walla tubëy niki taraxlaay da ñu léen di waññiwaale ci mbalaan yi.Juróom i mbalaan i góor yi ñu taamu ñooy : mbubbu mi nga koy solal, kaa-la, solal ko tubëy nga ëmb kook yeneen ñaar i mbalaan muy juróom.Juróom ñaar i mbalaan yi ñu sopp bu dee jigéen la : mbubbu mi nga koy solal, muuraay, wutël ko as kumba, nga ëmb ko ci ñent i mbalaan muy juróom ñaar. Sopp na ñu ci diggënte càngaay yi nga def ca lajkoloñ ak ci yaramam wa ak cëru sujjóod yi muy jë bi, bakkan bi, bëtu wóom yi, loxo yi ak catu baa-raamu tank yi, su ko defee pax i bët yi, nopp yi ak gémmiñ gi ak bakkan bi ak  buntu suuf yépp da ngay jël wëttéen daa di ciy suy lajkoloñ taf ko ci kaw bunt yoo yee te bañ ko caa nóox.Koo xam ni daa daanu ca toolu xare ba ngir yëkëti lislaam deesu ko sang deesu ko sàng, la mu sol bu sàngee yaramam ca la ñuy yem deesu ca dolli darra, bu defee yaramu neen walla lam sol sàngu ko ñu mottali ko bam mat càngaay rekk, deesu ko jullee yitam, bu dee da ñu koo yëkëti fekk ko ak i gaañu-gaañu mu faatu ginnaaw ba dees na ko sang dees na ko jullee, bu dee ba ñu koy yëkëti seddagul waaye jam na ñu ko ci pàdd ba noppi mu wóor ni da fay faatu kon deesu ko sang deesu ko jullee. Ku ray boppam bu fekkee ni xare la du tee dees na ko jullee, bàkkaar ba moo koy gàddu diggëm ak Boroo-mam, bu rayee boppam te tayu ko darray bàkkaar nekku ca dees na ko jullee te waay ju baax mën na faa teew.Ku def ci yoon lu ñu ko war a rayee, ñu ray ko niki gétën walla mu njaalóo walla mu ray bakkan ñu ray ko, dees na ko jullee waaye bu ñu sañoon ilimaan ji ci boppam du ko jullee, ku baaxam siiw du fa teew, mbooloo mu bari yit du fa daje, bu dee ilimaan ak gaay yu baax yii bu ñu ca demul kenn du ko jullee kon su yaboo ñu dem ca, taamu wu ñu bu ñuy génnee néew ba di gé-nneewaale lu mel ni furno bu def i xal, soo dee gunge néew bi nga jiitu ñi yor néew bi topp sa ginnaaw moo gën, boo waree walla ngay jigéen nga féete néew bi ginnaaw moo gën, boo waree mën ngaa jiitu tam.Sopp na ñu bu ñu dee tërël néew bi ci bàmmeelam ñu tërël ko mu tëdd ci wetug ndeyjooram, ñu jël lu mel ni doj walla suuf ñu def ko ci ginnaawam ba du jàllarbiku ndax daa mënul a tëye boppam, boo takkoon tank yi walla loxo yi, da nga koy dindi, ña ko teewee walla ka koy tërël da fay wax ni Allaahum-ma inna saaxibanaa qad nazala bika wa xalafa dunyaa waraa’a zahrihii waftaqara ilaa indika, Allaahumma sabbit indal mas’alati mantiqahuu wa-laa tabtaliihi fii xabrihii bimaa laa taaqata lahuu bihii wa alxiqhu bi nabiyi-hii Muxammadin sallalaahu alayhi wa sallama.Tabax bàmmeel walla nga weexal ko niki nga laso ko walla nga muur ko aajoo na teqale, bu dee ngir gën a rafetalante la ñu ci jublu da fay xaraam, bu amee ku joxewoon suuf sa ngir ñu fay suul kenn du fa sañ a tabax, def ko fa da fay xaraam, bu fekkee foo fee sa suufas bopp la walla muy àll bu kenn moomul te tabax ba jubluwoo ca lu dul màndarga ngir xàmmee ko te du jur benn yàq su boo baa di na dagan da ñu koy sib rekk.ab jullit bu baayam dee yéefér génn àdduna, da fay dem jébbël ko ña mu bokkal diine ñu toppatoo ko, bu ñu fa nekkul na ko suturaal suul ko, bu mu ko  jéem a defal darra ci ay yëfu jullit.   Jullee néew ak ni ñu koy ñaanaleeJullee néew fardul kifaaya la te boo koy jiite da ngay teewlu ni li ngay def fardul kifaaya la waaye da fay xaraam ci waxtu wu naafile xaraam niki bu jant bi tàmbalee fenk te lépp fenkagul walla mu tàmbalee so te lépp sowagul, suñ ko defoon dees na ko baamu, di na ñu ko sib boo jullee suba ba nga xam ni muxtaarum suba jeex na nga xam ni bu nit dee ñëw soo ko xoolee xam ni kee de diw la ndegam muurul kanamam, waxtu yii yépp da fay fekk ragalu ñu ca ag soppiku, bu ñu ko ca ragalee amul wenn waxtu wu ñu cay nég, la ca war yépp da ñu koy daa di def jullee ko jébbël ko Boroomam.Ki gën a yayoo ci jullee néew mooy ka mu dénkaanewoon ni na ko jullee ngir yaakaar ci moom mbaax, bu dee daa am ku ko war a jullee ci ay mbokkam te koo ka neexu ko moo tax mu ni na ma diw jullee du tee mbokk moo ma mën na koo jullee. Juróom i farataam ya ñooy yéene ji, taxawaay ba, ñaan ga, kàbbar ya ñuy kàbbar ca biir muy ñent ak assalaamu alaykum ji.Kàbbar bi ngay njëkk a wax nga xam ni mooy armal bi la ñu sopp nga yëkëti say loxo, ya ca des da ñoo taamu nga wax allaahu akbar ci sa làmmiñ te bañ a yëkëti say loxo, ki doon jullee bu fàttee ci ñent i kàbbar yi benn te gaaw koo fàttaliku da koy daa di def fa saa sa, bu ko yéexee fàttaliku julli ga day yàqu da ñu koy julleewaat doonte suuloon na ñu ko, da ñu koy julleewaat ca bàm-meel ba, bu fekkee ilimaan daa fàtteb kàbbar te maamuum fàtte wu ko moom julleem di na wér, ilimaan moom julleem du wér. Bu ilimaan kàbbaree ba àgg ci bub ñenteel bi nga xam ni moo ca mujju, bu ko neexee bu nee allaahu akbar daa di wax assalaamu alaykum bañ a ñaan ci diggënte bi, bu ko neexee yit teg ca ag ñaan di na ñu ko indi ci kanam insaa allaa.Bu ñu doon jullee néew defe ni góor la ndeke jigéen la walla nga defe ni jigéen la ndeke góor la du ci wàññi darra, la aay mooy mu jàpp ni kenn la ndeke ñaar la ñu walla ñu ëpp ko su boo baa da ñu léen di boole ñoom ñépp julleewaat léen, bu dee daa am ku mu ca ràññee bëgg koo jullee ba noppi door a jàll ca ña ca des du ko tee baax, bu dul loo lu ñépp la ñuy julleewaat, bu jàppee ni mbooloo la ndeke kenn la du ko tee baax.Sopp na ñu booy jullee góor nga taxaw fa tollook ndigg la, bu dee jigéen sopp na ñu nga taxaw fa tollook mbagg ya, assalaamu alaykum gi ñuy wax ci jullig néew farata la, sopp na ñu nga wax ko ndank ci suuf, maamuum tam wax ko ndank ci suuf. fekkee jullee ga ak rob ba tuyaaba ju rëy a rëy la, Yonent bi  SaWS misaal na ko ci xadiis mu tollook doju uhud ci rëyaay.ñaanal néew farata la, sàkkalu ñu ko ñaan goo xam ni moom rekk a doy, goo sàkkal sa bopp sax baax na, goo doyloo yit baax na, ñaan gii taamu na ñu ko lool ba ci Imaam Maalik ci Muwatta mooy Allaahumma innahuu abduka wabni abni abdika wabni amatika kaana yach’hadu an laailaaha ilaa anta waxdaka laa chariika laka wa anna Muxammadan abduka wa rasuuluka wa anta ahlamu bihii, Allaahumma in kaana muxsinan fazid ixsaanih wa in kaana musii’an fatajaawaz an sayi’aatihii, Allaahumma laa taxrimnaa ajrahuu wa laa taftinnaa bahdahuu, bu dee góor boo niwoon Allaahummax-fir lahuu warxamhu walla bu dee jigéen nga ni Allaahummaxfir lahaa warxa-mhaa mu doy, ñaan gii moo dikk ci risaala. Boo kàbbaree lii ngay njëkk a wax : Su fekkee ñaan gii mu indi moom ngay jàng, kon boo kàbbaree da ngay  wax ñaan gi ba mu jeex, kàbbaraat beneen, dellu waxati ko ba àgg ci bub ñenteel ba, daa am ñaanug boppam moo nekk nii : Boo ko waxee ba noppi door a sëlmël, bu dee jigéén la, ñaan gi da fay soppeeku nii :Soo bëggee jullee néew boo xamul góor la am jigéen kon da ngay fas yéene jullee mbindéef mii tëdd nga xam ni da nga koy jigéenël ndax jëmmu baat bi ci arab day jigéen (nazaamatu).Taamu nañ ñu boole néew yi julleendoo léen ngir barkeb ñenn ñi wàcc ci ñenn ñi, su boo baa su ilimaan taxawee ñi sës ci moom ñooy doon góor ña doonte benn góor la, da ngay njëkk a rangale góor ñi ba noppi, nga xam ni da ngay tërël benn góor, tërël beneen góor ci kanamam mu féete ko penku bañ mat nga door a rangale jigéen ña ca kanam a kanam ñu wuti xibla, ku xamul da fay defe ni da ngaa jox jigéen daraja ju ëpp fekk noo nu la, su ko defee góor gi ci gënoon a bari xam-xam gën caa mokkal alquraan dàqoon caa jaamu Yàlla la ñuy njëkk a tërël, ilimaan taxaw tollook moom, néew yi ci des nekk ci kanamam.Su amee gone yu góor ak yu jigéen, bu góor ñi matee nga door a tërël jigéen  ñi, bu góor ñi tëddee ba noppi, kenn tëdd kenn nekk ci kanamam, gone yu góor yi ñoo ciy topp nga door a tërël jigéen ñi ñu nekk ci kanam a kanam.Mënees na ñu koo sàppee niki julli mooy tërël kenn, tërël keneen ay tankam jëm ci boppu kenn ka bañ jeex, ñu seet ka ca dàqoon a jaamu Yàlla walla ka ca gënoon a mokkal alquraan, ilimaan taxaw tollook moom du tee ñépp lay ñaanal.Mënees naa suul mbooloo ci benn bàmmeel waaye taamu wu ñu ko xanaa ngant lu mel ni suuf su naqaree gas walla almeer ya xat lool, su ñu demee ba koy def da ñuy seet ka ñu defe ni moo ca gën mu nekk ci kanam ñenn ña nekk ci ginnaaw ci biir bàmmeel bi.Bu ñu suulee néew te jotu ñu koo jullee te génnee ko wóorul ndax xay-na tàmbali naa soppiku kon da ñuy jullee ca kaw bàmmeel ba rekk waaye bu wóoree ni soppeekoogul da ñu koy génnee ca biti, jullee ko ca biti door koo suulaat.Koo xam ne xës na ñu koo jullee te mbooloo jullee ko, ginnaaw ba ñu bëgg koo julleewaat taamu wu ñu ko, su dee julleewoon na ñu ko te kenn rekk moo ko julleewoon, su boo baa di na ñu taamu ñu julleewaat ko su fekkee mbooloo moo koy jullee.Ki faatu bu fekkee li ëpp ci yaram wi feeñ na niki ku ko defoon ñett i xaaj, ñaar i xaaj yi feeñ na ñu, su boo baa da ñuy àttewoo ni li ëpp feeñ na ñu sang ko sàng ko jullee ko, jëmm joo xam ni loxo ba rekk mbaa tank ba rekk a feeñ li gën a wér mooy deesu ko jullee ndax jombul ni mi ngi dund ndax yoo yu mënees na ñu koo ñàkk ba noppi di dundu.Ñaan, jullee ak sang goneBooy jullee gone ginnaaw boo kàbbaree da ngay sant Yàlla julli ci Yonent bi SaWS daa di wax ñaan gii : Su ñaan gi jeexee nga waxaat allaahu akbar, jàngaat ko, boo waxee allaahu akbar ba ci ñenteel bi day am geneen ñaan gu mel ni taaya gu bokkul ak gii gooy wax mi ngi nii :Boo waxee ñaan gii ba noppi daa di sëlmël.Koo xam ni daa juddu te indiwaalewul bakkan deesu ko jullee, deesu ko sang deesu ko sàng, da ñu koy raxas ba mu set def ko ci ci ab morso daa di koy suul.sib nañ ñu suul ko ci kër, yóbbu ko ca armeel ya moo gën, deesu ko donnu moom it du donnu, deesu ko donnu mooy bu fekkee ba ko yaayam ëmbee daa am ku ni ko li nga ëmb laa sarax lii walla ñu may ko ko, bu indiwul bakkan du ko moom da ñu koy saraxe delloo yéene ja ka ko ko saraxoon walla ka ko ko mayoon.Ki faatu bu dee xale bu góor bu toll ci juróom benn i at mbaa juróom ñaar ba juróom ñett, jigéen mën na koo sang doonte ay góor a nga fa, xool awra ja aayul. Su ko weesoo te àggagul ci kàllafe mënees naa xool awra ja waaye jigéen du ko mën a sang, bu demee ba jege kàllafe da ñuy aaye ku xool awra ja jigéen it du ko sang.Bu fekkee xale bu jigéen moo faatu góor du ko mën a sang, wuute na ñu ci bu tollagul fu ñu mënee bànneexu ci moom niki bu àggagul ci juróom i at, li gën a wóor mooy góor du ko sang.KoorKoor daa bokk ci ponku lislaam yi, buñ gisee weer wi bu dee Koor gaa, ñu woor, bu dee Kori gaa ñu wori, buñ wooree ñaar fukk ak juróom ñent far asa-maan si lëndëm xamu ñu ndax feeñ na am déet kon dañ ciy dolli benn muy fanweer ñu door a wori niki noo nu bu dee dañ am ñaar fukk ak juróom ñent ci Baraxlu tam da ñuy mottali fanweer ba noppi door a woor.Yéene gi da nga koy fanaanoo te mooy nga fas ko ci diggënte fi jant bi  sowee ak ba muy fenkee mooy guddi gi ci la ñuy yéenee, su xasee fenk te yée-newoowoon niki da ngaa yëguloon ni weer wi feeñ na biig kon doo lekk doo naan waaye du tee da nga koy fay, boo xasee yéene ci guddi gu njëkk goo gu mën naa yóbbaale ya ca des yépp lu dul ni daa am bis boo dog walla bis yoo dog ngir tawat, di na aaje guddi gu ne nga teewlooti yéene ja.Koor mi ngi tàmbalee fi jant fenkee ba jant so.Bokk na ci sunnay koor gaawee dog bañ caa yàgg ba timis ja raw la ak yé-exee xëdd mooy fexe ba bi ngay xëdd bay noppi ak bi ñuy salaatu nga doxale fa juróom ñett i simili, doonte xiifoo taamu nañ lool ku ko def, ku sikki-sàkka ci fenkug jant kon doo xëdd, doo def it lu koor aaye ndax amaana ba nga koy def fekk mu fenk, boo dëgëree bopp ba lekk mbaa nga naan te amaatoo ca lu leer ni ba nga koy def jant fenkul soo yaboo fay bis boo ba, dog gi tam noo nu la.Bu ñu amee ñaar fukk ak juroom ñent ci Baraxlu te asamaan si lëndëm, bis ba ca topp doo xam ba xam ci ramadaan la bokk am déet, wax ji gën a wóor mooy nga jàpp  ni ci Baraxlu la bokk, boo nee da ma koy woor ngir amaana mu bokk ci ramadaan te su boo baa du ma ci fayante kon nga def lu xaraam, ginnaaw gi bu la leeree ni ci ramadaan la bokk du tee ñéppay fay ndax amoowoon yéene ju dogu, woor ko ngir jaamoo ko Yàlla aayul nga xam ni boolewoo ko ci ramadaan ji, bu fekkee weer wi daa feeñ ci guddi gi te yë-goo ko fekk mosagoo darra, noo nu ngay wéyee doo lekk doo naan waaye du tee di nga fay bis boo bu ndax saartub yéene ji ci guddi gi amookowoon.Bu fekkee da ngaa nekkoon ci tukki, yoon may na la nga bañ a woor, boo ñibisee fi nga dëkk ci bëccëg bi jant bi sowagul, duñ la wax bàyyil lekk ak naan, da ngay wéy rekk di lekk ak a naan fay rekk moo la cay war.Gone guy gunge ba ci bëccëg gi mu yëgug kàllafe du tax ñu ni ko bàyyil lekk ak naan.Ku xëm fekk woorutoon far ximmëliku ci bëccëgu koor du tax ñu bàyyiloo ko lekk ak naan. Ku doon nàmpal ba woorul far gone ga faatu ci bëccëg gi tam duñ ni ko bàyyil lekk ak naan niki jigéen joo xam ni bi fajar di jot daa fekk laabul, bi ñu demee ba ci bëccëgu koor gi mu daa di laab kenn du ko wax mu bàyyi lekk ak naan, fay rekk moo ko cay war.Koo xam ni bi fajar di jot daa fekk mu sex ab tib walla mu guux ndox wal-la muy joteek soxnaam, su boo baa da fay yàbbi lam sexoon bu dee joteek soxnaam it da fay daa dindi sawukaayam fa saa sa, du aajewoo muy fay waaye  bu ca jàllaatee lum néew-néew ci loo xam ni coobareem la da koy fay.Koorug farata niki ramadaan boo ca juumee dog, fay ga da lay war te doo wéy di lekk ak a naan.Woor terewulaa soccu, def ko ci guddi moo gën a wóor waaye bu la leeree ni darra du jàll mën nga koo def ci bëccëg gi, socc bu waw moo gën a wóor ndax bu tooyee da fay am ndox te bu jàllee da fay dog sa koor.Nampatalu (xotti yaram wi génnee ca dereet) ak gàjj duñ yàq koor lu dul ragal ni mën na laa indil tawat.Boo wooree jékki-jékki waccu te du yaa ko sàkku darra waru la ca, waxu ñu mu dikk ba nga mën koo yàbbi mu far delluwaat koo ku da fay yàq koor ga fay war la ca, gall it noo nu la mel, xaaxtandiku moom darra waru la ca doonte mën nga ko yàbbi far wann ko, ki dugël baaraamam ci gémmiñam ñoddi wac-cu ma doonte darra delluwul ca biiram du tee fay war ko.Bu koor jotee fekk jigéen ja ëmb mu ragal ni su wooree di na ca feeñ kon da fay bañ a woor te du tax mu lele, kuy nàmpal te àgg ci war a woor, doom ji nangoo nàmp ci keneen waaye moom amul lu mu ko fayalee ngir mu nàmp ci keneen mbaa mu am ko waaye moom ci ndeyam doŋŋ la nangoo nàmp, da fay bañ a woor ba noppi lele.Ku màgget ba nga xam ni li des ci dundam yaakaaru cee mën a woorati muy góor walla jigéen koor wàcc na ko waaye sopp na ñu mu lele, lele mooy bis boo bee mu joxe ca am muddu mooy liibër, bis bu ne liibër lay doon.Su fekkee da ngaa ame bor ci koor gi, bañ àggaat ci Baraxlu nga waroon a fay ndax tukkiwoo feebaroo, ba ramadaan dikkaat, bor ba da fay nekk ba léegi, alamaan ja mooy bis bu ne ab liibër.Koor warul gone soppu ñu ko ci moom da cee wuuteek julli, bu dee xale bu góor ba kero muy kàllafe, jigéen it noo nu.Ku ame jannaaba ci guddi gi te sanguwoo ko ba fajar fenk fekk nga war a woor, du yàq darra ci koor gi, yéex a sangu gi bu la taxee yéex a julli suba lay jur bàkkaar.Jigéen it bu amewoon dereet far laab ci guddi gi daa di jàpp a woor waaye daa yéexee cangaay la ba fajar fenk, du yàq ci jëmmi koor gi darra.Woor bisub korite ak tabaski xaraam na, ñaar i fan yi sës ci tabaski tam xaraam na ñu woor léen ndare nga def tammatux ci aj mbaa ci xiraan ñu digël  la addiyu te amoo ko, bis bay ñenteel ba yit ci tabaski ga sib na ñu nga woor ko ci coobarewu, ku ko nisëroon mën na ko walla nga ne ci koorug tegale ba àgg ca mën nga koo woor.Ku tukki ci ramadaan tukki bu mat doxub wàññi te nga tàmbali tukki bi njëkk fajar di fenk te yit nga fanaanoo bañ a woor kon sañ ngaa bañ a woor doonte tukki ba doo ci am coono, fay rekk moo la cay war, ci ngéru Maalik koor gaa gën.Bu fekkee la ngay tukki matul doxub wàññi waaye déggoon nga ñu ni kuy tukki ci koor sañ ngaa bañ a woor ba wooroo di na ñu la dogal ngant, alamaan du ci war, képp koo xam ni daa dog kooram ngir defe ni sañ na ko te teg ko fu wér, fay rekk moo ko cay war deesu ko alamaan ci kaffaara, alamaan ji ki muy war mooy ki tay ag dog kooram ci lekk mbaa naan mbaa jote te fàwwu mu fay it, alamaan ji muy kaffaara ci weeru koor ñett i xeet la yu bokkul, bu njëkk bii la ñu ci gën a taamu mooy nga lele juróom benn fukk i miskiin, ku nekk nga jox kob mudd, mooy ab liibër, ci jamono ji jaam di am, goreel ab jaam di na taxawee kaffaara walla nga woor ñaar i weer waaye da fay aajewoo mu sësëloo nga xam ni boo ci dogoon ñaar i fan bëggkoo fayee koor, ñent i weer ngay woor yoo xam ni ñaar ya day tegaloo yeneen ñaar ya tegaloo, bu dee ñett i fan juróom benn i weer lay nekk.Bu fekkee da ngaa amewoon bor ci ramadaan ba nga koy fay nga dog te tay ko du mel ni bo dogoon ci ramadaan te tay ko, fii fay ga rekk mooy yàqu, kenn du la ci alamaan bis ba rekk ngay fayaat ci wax ji gën a wóor.Ku xëm ci guddig koor te ximmi ginnaaw bu fajar fenkee ci ramadaan koor ga du wér fàwwu da koy fay, bu fekkee jamono ji fajar di fenk ximmiwoon na ba teewlu yéene ji, bu dee lim xëm xaaju bis bi lay tollool walla matu ko kon koor ga di na baax, ki nga xam ne yit da fa màndiwoon te lim màndeewoon lu dagan la walla muy say moom ak kii xëm ñoo bokk àtte, ku màndiwoon ci lu xaraam bu ximmee ci bëccëg gi mu wóor ko ni ag kooram du baax du sañ a lekk ak a naan.Ki woor war nay sàmm i cëram niki làmmiñam bañ caa def lenn lu aay, di baril def lu baax, bañ a jege ka muy sëyël rawati na bu dee keneen ci bëccëgu weeru koor, jote moom bu ko ca defee te tay ko koor ga da fay yàqu te yit am na alamaan mooy da fay kaffaara.Jonjoo walla fóonante am nag téqale, bu ko wóoree ni su ko defee du tax darra génn, su boo baa da ñu koy sib, su wóoluwul boppam kon day xaraam  mu def ko, guddi moom yii yépp darra du ci xaraam sañ naa lekk, sañ naa naan, sañ naa joteek ka muy sëyël, ku jonjoo walla mu fóonante waaye àggul ci jote ba mazyu génn fay rekk moo koy war waaye bu dee maniyu moo génn da fay fay bis ba ba noppi boole ca kaffaara.Ku taxawee naafile yañ santaane ci ramadaan ñu jéggël ko ay bàkkaaram.Sopp na ñu nga defee ko ca jàkka ja, ku mu soob it nga defee ko ci sa néeg rawati na bu dee fa ngay gën a sawaree, jamonoy Umar Ibnul Xattaab daan na ñu naafilee ñaar fukk i ràkkaak ñett, ñett yi ñooy doon safaak witar, ci jamonoy Umar Ibn abdal aziiz, dañ daan naafilee fanweer ak juróom benn i ràkkaa yu bokkul ak safaak witar, yii yépp dagan na waaye ñaar i ràkkaa yoo am sëlmël.Yaay aysa nee naa Yonent bi SaWS daawul weesu fukk i ràkkaak ñaar teg ci witar.Koor goo xam ni yaa ko coobarewu, boo ko xasee tàmbali da fay soppaliku lu war, doo sañ a gis lu la neex rekk ci lekk mbaa naan daa di koy dagg, boo ko dogee def lu xaraam te du tee fay ga war la, mën ngaa wéy it di lekk ak a naan ndax da ngay fay rekk, boo ko dogee te tayoo ko da ngay wéy bañ a lekk bañ a naan, di nga ca am tuyaaba te fay waru la ca te doo ca am bàkkaar. Buñ nee booy tukki mën ngaa bañ a woor da fay fekk muy ci ramadaan waaye koor goo coobarewu teg ko sa bopp bokku ca xanaa nga dem ba ca biir nga xam ni boo dogul di na am lu mu la wàññi, dog ga da fay war.IhtikaafMi ngi bokk ci jaamu Yàlla yi nga xam ni warul dees koy def ngir dolliku tuyaaba ak tàggat sa bakkan, cosaanu baat bi di nay tektale maanaa mi ndax ukuuf da fay firi taqoo, moom ihtikaaf fàwwu da fay ànd ak koor, fan ya nga koy def it daa war a sësëloo waaye su fekkee da ngaa yéenewoon ci ni da ngay def benn fan noppalu benn di nga ko mën waaye boo amutoon yéene jii daa war a sësëloo.fàwwu ci jàkka ju ñuy jaamoo Yàlla lañ koy defee, booy ihtikaaf ci dëkk bu am jumaa te bis yi nga ko nar a def bisub àjjuma ci la bokk kon fàwwu nga dem ba ca jumaa ja, boo ihtikaafoon cib jàkka bu bisub àjjuma dikkee fàwwu nga génn dem julliji ko ca jumaa ja ndax julli gi farata la te li nga nekkoon naafile la.fan yi nga nisëroon bu dee matul, génn goo gu da koy yàq fàwwu da nga koy tàmbaliwaat waaye bu dee tam bis yi nga nisër a lihtikaaf bisub àjjuma  bokku ci kon sañ nga koo defee ci jàkka ji ci sa koñ, bu ñu sañoon fan yi nga ko nar a def mat lum néew néew fukk i fan tee wul loo nisër ciy fan rekk moo lay war doonte benn la walla lu ko ëpp.Ku nisër ihtikaaf genn guddi te mënul a ñàkk mu ànd ak koor kon su boo baa fàwwu nga boole guddi ak bëccëg ga, ginnaaw mënul a ñàkk boo dee ihtikaaf ba yàgg nga dagg koor ga te tay ko li nga defoon lépp da fay yàqu nga war koo tàmbaliwaat.Kiy ihtikaaf it du sañ a joteek ka muy sëyël benn yoon du ci bëccëg gi du ci guddi, mu fàtte ko ak mu tay ko ñoo yem la mu defoon da fay yàqu.Bu ca nekkee ba mu yàgg tawat jum mënul booleek woor dab ko walla tawat juy aaye jàkka ngir sobe suy génn ci moom kon da fay dem toog kërëm ba wér soog a ñëw àggale la mu doon def, fan ya mu defoon du yàqu mooy yam def te jant ba sowoon ba mu dog koor ga da koy waññi bu dellusee mot-tali ko.Jigéen juy ihtikaaf ba mu yàgg mu gis dereetu mbërëg nga xam ni su dalee jigéen da ñu koy aaye dugg jàkka, su boo baa da fay ñibi kërëm ba dereet ja jeex mu dellusi yeggale ko, fan ya mu defoon du yàqu mooy ya mu def te jant ba sowoon ba mu dog koor ga da koy waññi bu dellusee mottali ko.Ki tawat walla mu gis baax ba dellu kërëm te ihtikaaf gi jeexul dañ koy dénk mu sàmm bu baax wormay li mu nekkoon, du tax mu sañ a laalanteek ka muy sëyël ci genn wet du ci sawukaay du ci yaram ba kero muy dellu ca jàkka ja ba matal ko te waxtu wu mu tanee daa war a dellu ca jàkka ja doonte ci bëccëg gi la, nga xam ni wóor na ko ni bu delloo ci bëccëg du ko waññiwaale, ki laab it noo nu, boo xasee dugg fa ngay ihtikaafee doo sañ a génn.Lor ju tar joo xam ni mëneesul a ñàkk a génn faj ko rekk moo koy tax a génn niki jënd loo lekk walla loo naan te fekk nga yor njëg ga ba noppi nga xam ni da ngay waaxu jëndi ko daa di dellusi, bu dee da fay dem di ko lebi mbaa yelwaan buy génn ihtikaaf ga di yàqu.Mën na génn it ngir jàppu mbaa mu am jannaaba bëgg a sangu ak yu mel noo nu waaye fa gën a jege tem mën faa fajee soxla sa la war a yem.Bu fekkee da ngaa wax ni guddi sàngam laa bëgg a tàmbali sopp na ñu ba-laa jant baa so mu fekk la ca jàkka ja, boo ko xasee tàmbali yit doo sañ a génn ngir seeti ku tawat lu dul ndeyam mbaa baayam ndax farata la te li mu doon def naafile la te yit buy génn li mu doon def di yàqu xayna du ñàkk tuyaaba ja, bu dikkee da fay tàmbaliwaat. Bu dee ndeyam ak baayam kenn da caa faatu fàwwu mu war a génn jaale kiy dundu bu dikkee yit da koy tàmbaliwaat fan ya mu jotoon a def da fay yàqu, bu kenn ka faatuwoon ki ci desoon faatu fekk mu ne ci ihtikaaf walla ñu faatoondoo ñoom ñaar du jar muy génn.Ku ihtikaaf du sañ a génn ngir ànd ci jullee néew xanaa bu dee ndeyam walla baayam waaye buy génn la mu defoon di yàqu, du génn it ngir yaxantu, saart boo ci bëgg a dolli bu dàqonteek ihtikaaf gi deesu ko faale niki baykat bu saart ni nisër naa ihtikaaf fukk i fan waaye bu bët sébbee da koy bàyyi dem bayiji, saart boo bee du ca am njariñ, lim ba mu waxoon su ko xasee tàmbali matal ga day war.Ihtikaaf ca jàkka jooy imaam ja darra nekku ca lu ñu sopp la, booy ihtikaaf it mën ngaa maye soxna mën na ñu laa may soxna.Koo xam ni bis yi nga nisër ci ihtikaaf gi daa tollook bu weer wi jeexee mu jeex kon bis ba ca mujj bu jant ba sowee rekk mën ngaa ñibi sa kër du jar ngay fanaan ca jàkka ja, bu fekkee ihtikaaf ji bu weer wi jeexee ngay jeexal te fekk muy ramadaan kon bu jant bi sowee ñu ni suba la korite bu ñu sañoon doo ñibi fa saa sa sa kër da ñoo bëggoon nga fanaan ci jàkka ji, boo xëyee dem fa ñuy jullee korite ba julli ba noppi soog a ñibi sa kër.Asaka wurus, xaalis, mbay ak jurBokk na ci ponku lislaam yi génnee asaka ci wurus, xaalis, mbay ak jur bu ca saart ya dajee, asakay mbay duñ ko takk ci weer mbaa bis waaye saa bu ñoree xomb asaka war na ca, góob ga du ci saart  ndax mën naa ñor te deesu ko góob niki dugub ak gerte lee lee nga tàmbali caa lekk te góobagoo, boo ciy génnee asaka da nga ciy seetaale lépp lu ñu ci fàkk moo xam loo xam ni loo lekk la walla loo joxe moo gën a wóor.Ku ame ñaar i téeméer ren ba dewen asaka war na ko ca, moo xam da koo deñc walla muy yaxantu, bu dee kuy yaxantu ku dul deñc marsandiis di xaar, da fay def lu mu yor jaay ba mu jar wuti leneen, koo ku bu at mi matee da fay xayma li mu am ci marsandiis ak bor yi ñu ko ameel te mu yaakaar ni di na ci jot, ñaar i téeméer yu ne da cay génnee juróom i dërëm.Kuy ligéey ñu koy fay, lu mu fayu ba deñc ko at, asaka war na ko waaye lu alal ja bari-bari ci loxoom te amu ca at asaka du ko ca war.Wurus, xaalis ak jur ñoom at la ñuy topp ndegam mat na nisaab te saart ya daje ca, doo ko takk ci weeru wolof ni tamxarit mooy weer wi mujj waaye da ngay seet jamono ja nga tàmbali ba ca déwén sa, bu dee jur gi tam noo nu. Mbay liféeg amoo ci lu mat nisaab mooy juroom i wasq doo ci génnee asaka, benn wasq moo tollook benn barigo ak ñaar fukk i kilo, nisaab ci mbay mën naa tollook juróom benn i barigo, dees na boole bele, lors ak sult, lu ne boo ci amee darra te boo léen boolee mu mat juróom benn i barigo rekk asa-ka war la ca, du ñu bàyyi ba bu ne nga am ci juróom benn i barigo.Su fekkee asamaan si moo suuxët yaw da ngaa bay rekk, fukkéel ngay gé-nnee mooy boo ko xaajee fukk i xaaj benn ba ngay génnee asaka, bu dee yaa suuxët walla masin te nga fay su boo baa da ngay génnee genwàllu fukkéel mooy boo ko defee fukk i xaaj benn ba da nga koy xaajaat, xaajaat boo bu ngay joxe. Dees na boole xeetu sëb yi, kenn ku ci ne la nga ca am bu ñu ko boolewoon mu mat juróom benn i barigo rekk asaka war la ca, niki noo nu dees na boole xeetu tàndarma yi, bu matee juróom benn i barigo rekk nga war caa génnee asaka, su boo baa di na ñu la may nga génnee ko ca ba gën a yemamaay, niki noo nu xeetu raseng yi.ceeb, saaño, suuna ak mboq deesu léen boole, ba la laa asaka di war ci benn fàwwu nga am ca juróom i barigo, saytuun muy oliiw dees na koy segal mu doon diw, kemb ga la ñuy njëkk a seet bu matee juróom benn i barigo asaka war la ca, su ko matee nga génnee ko ci diw te bañ koo génnee ca kemb ga ci boppam, yu mel nii nga xam ni da ñuy génnee ci pepp ma diw, bu ñu jaayoon diw ga yit bu ñu génnee asaka sa ci xaalis bi mu doy ba mu des say-tuun, bu dee diw lay doon génnee ko ca diw ga moo gën, bu dee oliiw buñ dul segal am ca diw moom buñ ko génnee ci njëg gi mu doy.Xeetu furuwi yi lu mel ni orans màngo ak màndarin ak yu ni mel deesu léen génneel asaka ak legum yi tam noo nu ci fiqu Maalik.Wurus moom li ciy nisaab mooy lu mat ñaar fukk i diinaar di nañ koy tol-looleek  garaam, nga war a génnee kaaru fukkeel ba mooy boo defee loo lu fukk i xaaj, benn xaaj ba nga def ko ñent i xaaj da ngay génnee benn ca ñent yoo yu mooy tollook genwàllu diinaar.Xaalis moom liféeg amoo ca lu mat ñaar i téeméer i dërëm asaka du la war, day doon dërëm boo xam ni fukk i dërëm mooy tollook juróom ñaar i diinaar, ci waxiin wu gën a leer ñaar i téeméeri dërëm yoo yu mooy tollook  garaam ci xaalis mooy nisaabam, moo tax ñuy wax ni góor sañul a takk lu dul benn jaaro xaalis te du weesu juróom ñaar i garaam lu mu rëy-rëy, booy génnee kaaru fukkeel ba ngay génnee asaka, bu dee ñaar i téeméer nga di ko  séddële fukk i nit ku ne da fay tëye ñaar fukk, ñaar fukk boo ko defaatee ñent i xaaj, xaaj bu ne juróom lay doon, moom ngay joxe asaka, wurus ak xaalis benn xeet la ñu moo tax dees na léen boole nga xam ni boo amee ci bii ak ca bee boo léen boolee mu mat nisaab kon asaka war la, bu la neexee génnee ko ci wurus walla ci xaalis walla bu ci ne nga génnee ca la ca war a génn.Mbooleem xeetu marsandiis yi mooy li bokkul ak mbay, wurus ak xaalis, yi ciy des yépp marsandiis la, boo ko moomee di ko fajee soxla asaka du ca war, ki koy jaay di ci wut benefiis su boo baa la ca asaka di war, njëg ga ngay jaayee ak ba ñu lay fay la asaka jay war waaye jëmm ja moom asaka du ci war. Bu dee ci asaka, ñaar i xeetu komers ñoo am, ixtikaar mooy marsandiis bi nga am du lu ñu la fay nga jaay ko waaye da ngay nég waxtu dikk ba nga mën koo jaayee lu baree bari, xeetu komers bii bala la caa asakaa war fàwwu mu jar ba noppi te ñu fay la ko muy wurus walla xaalis, da nga koy génneel asakaam benn yoon doonte am na fi yaw ay at i at, bor yi ñu la ci ameel tam liféeg fayu ñu la ko muy fayug wurus ak xaalis ba mu mat du tax asaka war la ca, iddaara mooy ni jaaykat yi baaxoo defee mooy marsandiis bi da nga koy jaay rekk waaye bu ñu la ca tegalee darra lu mu néew-néew nga jaay ko du looy rënk, su boo baa da ñuy jàpp waxtu wa ñu ko tàmbalee komers, jàppee ko muy seen at bu yeksee ca déwén sa ñu daa di xayma lépp lu ñu am ci marsandiis xaymaa ko njëg ga jaadu, ñu seet it ba xam dénkaane na ñu fenn alal ñu waññiwaale ko, bu amee yit xaalis bu ñu jaay mu nekk ca seen loxo ba tay ñu xam ko, bu ñu boolee lépp, ku léen ameel bor te di ku jub te mu leer léen ni di na ko indi ñu waññiwaale ko, bu ñu xamee ni nàngam la daa di soog a génnee asaka ji, daa di koy génnee, da ciy seetaale yit barab ba mu ne ak jamono ja, nekkul ni benefiis bi la ñuy topp ba mu am at waaye ndey ja la ñuy bàyyi ba mu am at ñu door a génnee asaka ja. Ba tay li nga xam ni mooy juru kër yi du ñu bàyyi ba mu am at ci sag moo-meel, seen ndey ya la ñuy seet bu ñu amee at ci sag moomeel rekk ñu jàpp ni li ci juddoo yit am na at.Bu dee da ngaa ame xaalis walla wurus woo xam ni asaka war na ca ndax mat na nisaab waaye da ngaa ame bor boo xam ni boo ko ca fayee rekk jeexal mbaa bu jeexul lay des du mat nisaab kon asaka wàcc la waaye boo amee leneen loo xam ni asaka waru ci waaye mën naa fay say bor niki xeetu marsan-diis yi asaka warul walla ay jur mbaa suuf nga xam ni boo ko defoon ci bor bi mu mat mbaa la nga koy mottalee ci wurus ak xaalis du tee lay des mat nisaab su boo baa kon asaka di na la war. Ñaar bu ñu bokkee gétt boole seen i gétt bu ca saart ya dajee, bu laajkatu asaka ja ñëwee jarul ñuy xaajale seen i jur na mel ni kenn a ko moom, na ñu génnee la war a génn ñu door a seet nu ñuy tolloolee seen i cër ca gétt ga, bu dee kenn ka rekk moo matle nisaab te fekk ñu boole jur ya kon ki ko matle la génnee gi di war, ka ca des te matlewul nisaab asaka waru ko, kay jëlsi asaka ja bu jàppoon ciy juram ka ca des da ko koo war a delloo. ñu bokkuloon gétt, nég ba asaka ji di bëgg a jot ñu bëgg a boole seen i jur walla ñu bokkoon gétt nég ba asaka ji di bëgg a dikk ñu bëgg a tàqarlikoo, su boo baa da ñuy seet ba xam loo la da fay wàññi asaka ja ñu waroon a joxe, bu koy wàññi rekk deesu ko nangu.Gën jaa néew lu ñu war a génnee asaka mooy xar muy doog a am at, lu yées loo lu du mat asaka, du tee yit da ñuy waññiwaale ya yées loo la, nag it ba ngay génnee asaka lu mu gàtt-gàtt na am ñaar i at, bu ko yéesee rekk du mat asaka, giléem it ba cay gën a yées ngir asaka mooy ba am at ba dugg ci ñaareel, yoo yu yépp da ñu léen di waññiwaale, gàtt bu màgget ba wow deesu ko joxe asaka, bu ëmb it deesu ko joxe asaka, bu góor bay yokk gétt ga deesu ko joxe, ba boroom fonk it di ko beral xont it deesu ko jël ak biy nàmpal te feralagul.Boo waree joxe jur, jur rekk ngay joxe, marsandiis manu koo wecci, njëg ga yit noo nu, su dee kiy jëlsi asaka ji moo la laaj njëg gi kon nga man ko, moom it du la ko forse. Boo waree génnee asakay mbay walla jur loo bari-bari bor war nga koo génnee.Muurum koorSunna la gu ñu féddali gu Yonent bi SaWS diglewoon, ñépp la war gone, mag, góor, jigéen, gor, jaam. kuy dund rekk, benn bopp bu ne aw mudd mooy boo defee sa ñaar i loxo, loxo bu rëyul ba ëpp walla bu tuuti ba ëpp ba mu fees te tuuruwul, am na ñu wax it ñaar i kilo dees na ko jàpp, da ñuy seet it la ñu ëpp a dundee ci barab ba nga koy génnee ñu génnee ko ca loo la : ceeb, dugub walla lu mu doon rekk, li gën a wóor mooy génnee ko ci yii la ñu gën a taamu.Jamono yi jaam amee, boo ko amee yaw yaa ko war a génneel muurum koor, gone yit su fekkee ni amul alal baayam moo koy génneel waaye bu dee am na alal mënees na ñu ko caa génneel muurum koor ja.Su ko defee képp koo xam ni ab dundam yaw la war yaa koy génneel muu-rum koor : sa soxna, sa doom bu góor ba kero muy ligéey, sa doom bu jigéen it ba kero muy sëyi. Kenn ku ne ñaar i kilo ak sa bopp, da ñuy wax ni bu ñu wooree ba koor ga des benn fan mbaa ñaar mën nga koo génnee waaye waxtu wa ñu gën a taamu mooy bu fajar fenkee ba ba ngay dem ca jullikaay ba ñu ni tay la korite, nga génnee ko ci diggënte boo bu, boo ko fàttee ba julliji ba ñëw da ngay daa di gaaw génnee ko ndax bu jant bi sowee te génneewoo ko da ngay am bàk-kaar ci yéexee gi ba waxtoom jàll, du tee ba tay nga war a fay bor ba.Sopp na ñu bu dee korite nga mos darra bala ngaa jëm ca jullikaay ba, tàndarma la ñu ci gën a taamu, leneen loo mos it du ko tee baax ndax da ñuy bañ nga yaakaar ni ba tay yaa ngi ci koor, bu dee Tabaski moom taamu wu ñu xëy mos darra da ñoo bëggoon boo xëyee mel ni ku woor ba julliji ba ñëw bañ rendi tabaski ja nga dogee ca resu tabaski ba.Sopp na ñu ci jullig ñaar i iid yi yoon wa nga awoon bi ngay ñëw nga jaar beneen yoon booy dellu.Aj ak umraaj Màkka farata la ñeel képp ku ko mën, ka mu war mooy jullit, gor, muk-kàllaf, benn yoon la la war te matale ko, beneen boo ajaat naafile la, yoon wa ngay jaar ba àgg it na la wóor ni jàmm rekk a fay xew, yaw it nga wér, am it paas ba bu dee diggënte ba maneesu koo dox.armal mooy yéene dugg ci aj gi, waxtu wa mooy bu weeru koor teroo topp digguw tabaski jëm ci fukk i fan yi njëkk ci weeru tabaski, weer yii ñooy weeru aj, barab ba ñuy armalee mooy Miiqa, boo ko defewoon feneen it du tee boo fa dikkee armal fa war la, ñi fay armalee ñooy ñi bàyyeekoo ci Penku bi fu mel ni Saam, Misra...La wër Màkka yépp dañ koy def armalukaay nga xam ne foo ci romb bi ngay ñëw mën nga faa armalee, sopp na ñu mu topp ci ag julli, bu dee naafile da ngay def ñaar i ràkkaa door a armal, bu dee farata la tam baax na, bu dee naafile moo gën nga xam ni da ngay jàng faatixa ak Qul yaa ayuhal kaafiruun ci ràkkaa gu njëkk gi, faatixa ak Qul Huwa ci ràkkaab ñaareel bi, boo sëlmëlee daa di armal nga xam ni da ngay yéenewaale ci sa xol ni da ngay aj, bu dee umra nga yéene umra, soo ca paree rekk daa di tàmbalee wax labayka ndax boo toogaatee lu yàgg waxoo ko di na ñu la alamaan, da ngay wax Labayka Allaahumma labayka la chariika laka innal xamda laka wa nihmata laka wal mulk laa chariika laka.Bokk na ci sunnay armal nga sangu bala ngaa armal, boo dee góor da fay xaraam nga solaat lu ñu ñaw bu dee jigéen mën na ko da ñu koy tuddee sunna  waaye warugar la, sopp na ñu booy dugg Màkka nga sangu, saa boo jullee yit di wax labayka gi ndax doo ko bàyyi bàyyi gu wér, da nga koy yeesal saa soo toogee ab diir waxoo ko.Bi nga armalee di wax labayka jëm Màkka, boo yeggee ba teg say bagaas da ngay daa di wëri Kaaba ga, yoo yu jamono da ngay bàyyi labayka gi, su ko defee boo wëree Kaaba gi ba dox Safaak Marwa, door a tàmbaliwaat labayka gi, di ko wax rekk saa boo sonnee noppalu.Bu ñu nee tay la arafaat ba ngeen ñëw ci jullikaay yi da nga koy bàyyi, bàyyi gu wér nga xam ni doo ko waxati ci aj gi.Sopp na ñu booy dugg Màkka nga duggee mbedd mi ñuy wax Baabul Mu’alaa, booy génn nga jaaree ci mbedd mi ñuy wax Kidam, boo ko deful it aayul, saa boo duggee Màkka loo mën def ko ngir gaaw wëri Kaaba ga, soo mënee duggee Baabu Salaam moo gën daa di jubëli ca xajarul aswad fóon ko ak sa gémmiñ boo ko mënee, boo ko mënul nga raay ko ak sa loxo, jël sa loxo fóon ko ci sa gémmiñ, soo ko mënul da ngay taxaw ba tollook moom ni Allaahu Akbar daa di tàmbalee wër, booy wër Kaaba gi da lay càmmooñu, bu dee góor la sunna la ci moom mu ñukk ñett i wër yu njëkk yi, ñent yu mujj yi mu dox ko ndank, warugar la mooy Tawaaful Quduum kuy soog a dikk Màkka da koo war a def, ku mu raw da nga koy fayee tawaaful ifaada.Booy wër, saa soo dikkee ba tollook doj wi da nga koy fóon, fóon gu njëkk gi sunna la, fóonaat ko ci yoon yi ci topp da ñu koo sopp rekk, Yamaani daa wax ni doonte mën ngaa fóon xajarul aswad ak sa gémmiñ doo ko def da ngay jël sa loxo teg ko ca daa di jël sa loxo teg ko ci sa gémmiñ te bañ koo muucu.Bu juróom ñaar i wër yi matee da ngay dem ca Maqaama Ibraahiim julli fa ñaar i ràkkaa, boo ca noppee da ngaa war a dem Safaak Marwa waaye da ñuy sopp njëkk loo la nga jaaraat ca xajarul aswad fóon ko, fóon goo gu sunna la.Safaa ngay njëkkee door a dem Marwa, sunna la nga yéeg ba ca seen kaw ñoom ñaar ñépp, jigéen moom su palaas ba wéetee mën naa yéeg, su amee ay góor mën naa bañ a yéeg, su ko defee boo yéegee ba ca kaw nga ñaan, ñaan goo gu sunna la, boo ko defee ca Safaa def ko ca Marwa tam.Booy daw Safaak Marwa ba àgg ca Batnul Masiil da ñuy bëgg nga gën a gaaw ba weesu ko sunna la, soo bàyyeekoo Safaa ñëw Marwa benn taxawaay a ngoog, boo bàyyeekoo Marwa jëm Safaa muy ñaareelu taxawaay. Dem yoon la, dikk yoon la, noo nu nga koy defee ba mu mat juróom ñaar i yoon, boo ko seetee fenn fu ne di nga fa taxaw ñent i yoon, ginnaaw lii da ngay dellu sa dal  toog ndegam bisub tarwiya yekseegul, bu julli jotee nga fas julliji ca Kaaba ga ndéem mën nga ko dellusi toogaat te bañ a fàtte labayka ji.Su ñu nee tay la yawma tarwiya ji muy juróom ñetteelu fan ci tabaski, mooy bis ba mu teroowoon dellusi na, bis boo bu ci ngay xëyee Màkka dem Minan, da ngay fexe ba jullee Minan tisbaar, yendu fa, fanaan fa, boo fanaanee ba xëy ba julli suba, suba goo gu mooy bisub arafaat ndax mooy bisub juróom ñenteel, nga daa di dem arafaat, su ko defee labayka ji doo ko bàyyi, boo sonnee noppalu bu amee lu ko dagg nga ne ca bu jeexee nga dellu ca ba ñu ni tay la arafaat ba nga ñëw ci jullikaay ba, foo fu nga koy bàyyee, bàyyi gu dog.Bala ngaa dem arafaat sopp na ñu nga sangu, su ngeen fa demee da ngeen bi boole tisbaar ak tàkkusaan julleendoo léen te wàññi léen, su ñu ca noppee ilimaan ji da fay ànd ak ñoom fañ war a taxaw ca arafaat, taxawaay bi ñuy taxaw laataa jant di so warugar la soo ko bàyyee am na alamaan doonte bok-kul ak taxawaay biy farata dëgg-dëgg, mooy bu jant bi sowee nga taxaw fa as diir la muy gàtt-gàtt mënul a ñàkk, nga xam ni bu Yàlla dogalee jant bi so ba fajar fenk te taxawoo fa aj gi raw na la ca moo ma at déwén rekk.Bu la jant bi sowee ca arafaat da ñuy yéexee timis, ba ñëw Musdalifa, jullee fa timis ak gee, da ñu léen di boole waaye gee ga da ñu koy wàññi ndax timis deesu ko wàññi.Wàcc Musdalifa warugar la boo ko deful am alamaan, la gën mooy nga fa-naan fa ba julli suba, door fay jóge ànd ak ilimaan taxaw fa ñuy wax Mach’arul Xaraam ba jant bi fenk mbaa mu jegee fenk, boo xëyee da fay doon bisub fukkeel di Tabaski kon ginnaaw taxawaay boo bu da ngeen di wutëli Minan, Batnul Mu’asir xur la boo xam ni sunna la boo fa tollee te fekk ngay góor nga gaaw booy dox, boo waree tam soññ la nga war.Boo yeksee Minan la ngeen di njëkk a def mooy daa di sànni jamray aqaba muy juróom ñaar i xeer yuy digg dóomu yoo xam ni mënees na koo fettax ak i baaraam. Boo koy sànni da ngay wax Allaahu Akbar, boo ca noppee rendi la nga ame walla loj, la cay topp mooy watu, nga dem ca Kaaba ga wër ko juróom ñaar i yoon, wër goo gu mooy Tawaaful Ifaada ci bisub fukkeel bi, bu wër bi matee nga dem julli ñaar i ràkkaa ca Maqaama Ibraahiima, ginnaaw ba nga dellu Minan fanaani fa.Suba ja ak ginnaaw suba ja mënoo koo ñàkk a sànni jamra yi, bu tisbaar jo-tee da ngay wut ñett i juróom ñaar ciy xeer ndax ñett i barabu sànnikaay la yu bokkul yoo xam ni benn bu ne daa am juróom ñaar i xeer yoo fay sànni, bari  nay coono lool ndax bëgg gee defandoo, am na sax ñoo xam ni seen bakkan fa lay faral di des, sànni boo sànni wax allaahu akbar, ci ginnaaw boo jullee tisbaar lay doon.Sànnikaay bu njëkk ba ak bu ñaareel ba ginnaaw boo sànnee ba noppi da ngay taxaw ñaan fa ñaan gu yàgg, boo ca noppee jàng saaru Baqara boo ko mënee loo laa gën, jamray Aqaba moom boo ko sànnee doo fa taxaw di ñaan da ngay dellu fa nga nekkoon, ñett i barab yi ñuy sànnee mooy Jamratul uulaa ak Jamratul wustaa ak Jamra iqba mi ci mujj nga xam ni boo ko sànnee doo fa taxaw di ñaan. Boo sànnee ñett i fan ya ba tisbaar jot nga sànni bisub ñetteel ba, mel ni tay jii doonoon talaata bu nekkoon bisub fukkeel bi, tay ngay fa-naani Minan, àllarba ji ba nga julli tisbaar nga sànni ñett i jamra yi, alxames ji noo nu, àjjuma mooy doon ñetteel bi, doon it ñenteel boo tàmbalee waññi ci talaata ji, boo sànnee ñetteel ba nga xam ni moo ca mujju, da ngay daa di waññarbiku dem Màkka waaj ba jekk dellu fa nga dëkkoon ndax aj gi jeex na, sànni jamra moo ci mujju.Bu la neexee boo amee ñaar i fan nga bañ a xaar bisub ñetteel ba niki tay la fukkeelu fan bi nga fanaani Minan, suba ga di àllarba mënoo koo ñàkk a sànni, alxames ja yit mënoo koo ñàkk a sànni waaye boo sànnee alxames ja ba noppi te yàkkamti da ngay fexe balaa jant bee so nga génn Minan, bu la fa jant bi sowee fàwwu nga war a xaar àjjuma ji sànni ko ni ko alquraan waxee faman ta’ajala fii yawmayni falaa isma alayhi, wa man ta’axara falaa isma alayhi liman’itaqaa.Soo toogee Màkka ba waaj ba jekk nga xam ni ñibi rekk moo ci des da ngay wëri Kaaba ga wërug tàggoo na nga daan wëree nga koy defee, soo ca noppe julli ñaar i ràkkaa daa di mën a ñibi.Umra sunna la ci sag dund nga def ko benn yoon, boo ko xasee def beneen boo defati naafile la, ni ñuy ajee rekk la ñuy umraa. aj daa gën a guddu rekk waaye ñoo bokk ni ñu koy defee, ñoo bokk armal, bokk wër Kaaba, bokk Sa-faak Marwa. Umra moom boo doxee Safaak Marwa watu mu jeex.Bu dee góor fa ñu ko digëlee watu muy ci aj walla ci Umra, su mënee watu ba mu set moo gën, su fekkee daa jempi ba karaw ga gàtt yit du ko teree baax, jigéen moom jempu rekk lay def waaye du watu ba set.am na yu dëkk ci suuf yoo xam ni boo xasee armal doo ca sañ a ray waaye seppi na ñu ca lu mel ni jinax, jaan, jiit, xaj buy màtte, till buy tooñ ak mbooleem rab yiy fàdde, boo ca rayee aayul, mbooleem luy naaw ci jawu ji  bu fekkee daa ame lor kon ki armal mën na koo ray tam.Ki xës a armal ci aj mbaa Umra da fay moytoo joteek ka muy sëyël, jote goo gu su fa amee ci diggënte bi mu armalee ba kero muy taxaw arafaat aj gi yàqu, bi mu taxawee arafaat ci guddi goo gu su ko fa defee aj gi yàqu ba tay, guddi goo gu ngay taxaw arafaat bu bët setee ci lay war a def tawaaful ifaada, sànni jamray aqaba, bis boo bu tam su ko fa defee aj ga yàqu, su bis boo bu xasee jàll doonte defagul ñaar yoo yu du tax aj ga yàqu, su dee bis bi tam daa def benn bi muy jamray aqaba laata muy def tawaaful ifaada jote ca du tax mu yàqu.Lajkoloñ moom da ñuy wax ni ñaar la, bu góor ak bu jigéen, bi nga xam ni boo ko laalee da fay taq bu baax xeeñ bu baax te am doole lool niki misk, xaraam na ci góor ak ci jigéen, ku ci xës armal bu ko laalee am na alamaan. Lajkoloñ bu góor bi da ñuy jàpp ni mooy bi nga xam ni boo ko laalee xet gi du am doole te as tuut bu la ca taqee mu baax niki ward walla jasmin, da ñu koo sib rekk waaye boo ko defee du am alamaan.Yëre yu ñu ñaw da ñu koy aaye góor bu xasee armal, jigéen mën na koo sol, góor gu ko def di na am alamaan, rëbb it ku xës armal du ko sañ muy góor muy jigéen ak ray ci xeetu daaba yi, na moytoo dindi tam tilim-tilim yi nga xam ni du sobe, bu dee sobe bañ koo julliwaale mooy tax nga dindi ko, bu dee tilimug kese du ko sañ a dindi.Bu xësee armal moom ku góor ki du sañ a muur boppam, bu ca muuree darra rekk da fay am alamaan, du sañ a watu tam lu dul ngir lor walla ñu xaañ ko ci mbaa mu gaañu ca, su boo baa di na mën a watu ngir faju.Loo lu ñu ko aaye su ko defee te tay ko ak ñàkk koo tay ñoo ca yem, fi ñu wuutee mooy bu ko tayul du am bàkkaar bu ko tayee di na am bàkkaar te alamaan ji du tee mu am, ñett yii mooy taamu bu ko ca neex, woor ñett i fan, leel juróom benn i miskiin lu mat ab kilo walla mu jaamoo Yàlla gàtt boo xam ni fu mu ko rendee baax na.Jigéen bu xësee armal da ñu koy aaye lépp lu ñu aaye góor ba mu des sol ñaar i bot ak sol lu ñu ñaw, yii di na ko mën, jigéen su armalee du sañ a muur kanamam, du sañ a muur ay tenkam, góor moom it su armalee daa war a bàyyi boppam muy boppug kese, kanam ga yit di kanamu kese, da fay xaraam ñu sàng darra ci yoo yu muy guddi muy bëccëg, bu ca sàngee darra alamaan yéeg ko doonte fàttee tax walla ngir feg tàngaay walla sedd, góor bu xësee armal da ñu koy aaye sol ay bot lu dul bu ñàkkee ay dàll te amul yeneen waaye  da koy dagg ba mu gàtt ba dojoram ya di feeñ.Boo taxawee di yéene aj, daa am xeet yoo mën a yéenee : ifraad, tamma-tux ak xiraan bu dee fiqu Imaam Maalik ifraad moo léen gënal, am na lu ñuy woowee  irdaaf waaye daa dugg ci xiraan moo tax kenn du ko limaale, ifraad mooy nga yéene ajug kese def ko ba àggal ko doonte tegoo ca Umra.Boo defee xiraan mbaa tammatux te bokkoo ci waa Màkka ak la ko wër da ñu lay alamaan ab addiyu, bu fekkee teel nga koo jiitël ba taxawaale ko arafaat kon da nga koy rendee Minan, boo ko jiitëlul ba taxaw arafaat kon da nga koy rendee ca Màkka ca fa ñuy wax Marwaq waaye bu fekke Màkka nga ko jëndee doo ko rendi fa saa sa te génnook moom ba ab tankam laal àll bi génn xurum bi te boo ko jëndee biir Màkka rendi ko fa saa sa kon ab tankam du laal àll ba génn xurum bi.Boo amul addiyu joo ju, benn gisoo ko ba jënd ko walla amoo njëg ga kon da ngay woor ñett i fan ci biir aj gi te mooy waxtu wa nga armalee ba bala ngaa taxaw arafaat nga koy wooree, boo jotul a woor ñett i fan yii laata ngay taxaw arafaat kon fan ya ngay nekk Minan booy sànni jamra da nga koy woor, boo ñibee dolliwaat ca juróom ñaar muy fukk moom la alquraan di wax ni tilka achratun kaamila.Tammatux mooy booy armal nga yéene umra kepp ba àggal wëlbëtiku aj, lay tax alamaan war la ca mooy nga nekk ca Umra ba fekk weeru aj ya teru (Sawwaal, Korite, Digg Tabaski ak Tabaski) kon boo demoon Màkka ci rama-daan di umra doonte da nga caa ne ba ca bis bu mujj bi te jant fenkagul du tax nga am ca alamaan ndax korite teroogul, boo jotul a ñibi fa nga jógewoon mbaa nga dem fu sori walla nga dellu ba ca déwén sa door a ñëwaat ajsi xanaa nga toog ba aj gi jot nga daa di aj kon addiyu di na la war ca Tammatux ga.Tammatux da fay firi xéewlu ndax daa noppale te gàtt, bu fekkee da ngaa yéenewoon Umra daa di koy def ba àggal fekk yaa ngi biir Màkka nga fas yéenee aj teg ca kon du aajee nga génn ba ca Samiiha, soo yaboo armalee biir Màkka, taamu na ñu nga dem ba ca jàkka joo ja ca Kaaba ga waaye te-rewul foo ko defee ca Màkka mu baax, ku nekk biir Màkka bëgg a armal Umra fàwwu mu génn ko ci léppam ba fa bokkul ci xurum bi, foo fa lay armalee di wax labbayka wutsi Màkka daa di wër Kaaba gi wéy.Xiraan mooy booy armal nga yéene ci benn jotaay Umra ak aj yépp ba tay boo yéenee Umra kese teg ca aj xiraan la, di na dem ba ñu woowee ko irdaaf ndax bu fekkee da ngaa yéene umra kese dem ba tàmbalee jëf jëf i kuy Umra  niki nga dem ba wër Kaaba ga daa di far yéene aj tegu ca, su boo baa irdaaf la ñu koy tuddee, su boo baa yit da fay yeggali wër ba def ko muy wërug coo-barewu te yit du dox Safaak Marwa teg ca ndax saa boo xamee ni def nga Xi-raan jëf i aj kepp ngay jëf waaye doo beral aj ak Umra seen i jëf, sunu Boroom da fa ni zaalika liman lam yakun ahlahuu xaadiril masjidil xaraam, kon ku dëkk Màkka walla la ko wër bu defoon Xiraan mbaa Tammatux du tax addiyu war ko, ku fa dëkkul la ñuy sant addiyu.Ku fexe ba yewweeku ca umra ja te weeru Kori teroogul ginnaaw bi mu toog fa ba aj tam deful Tammatux ndax saart bay tax ñu alamaan ko la deful.Su fekkee jot ngaa ray ab rëbb ginnaaw boo armalee, alamaan ji benn ñu seet rab wa nga ray lu xeetook moom ci juru kër yi (xar, béy, nag, giléem), nga rendi loo la muy sa alamaan, ñu dégg fiq ñooy seet la nga ray la muy tollool ci juru kër yi, loo lee ñu la alamaan nga war koo ray boo ko teelee xam ba jiitël ko taxaw ak moom arafaat da nga koy rendee Minan, boo taxawul ak moom arafaat kon Màkka nga koy rendee waaye bu fekkee Màkka nga ko jëndee fàwwu nga yóbbu ko ba mu génn xurum bi, nga waññi ko mu ñëwaat nga door koo rendi ndax tank ya daa war a laal ill bi mooy àll bi bokkul ci xurum bi, benn alamaan la bu ko neexee tànn ko, bu ko neexee lele mooy da ñuy xool la mu ray xayma ko ci ñam na muy toll, mu saraxe ko ba tay loo lu baax na, ba tay la mu ray it bu ñu ko xaymaa ba xam na muy toll ci ñam nga woor ko, na ngay wooree mooy ñam woo wu ñu natt nu mudd ya toll rekk ngay woor ci ay bis, su amee mudd bu matul it nga wooral ko bis niki bu ñu ko seetoon muy juróom ñaar i mudd juróom ñaar i bis ngay woor, bu doonoon juróom ñaar i mudd ak genwàll kon nga woor juróom ñett i bis ndax bis maneesu koo xaaj.Sopp na ñu Umra boo ko mënee at mu ne nga def ko benn yoon, saa yoo demee Màkka Umra walla nga aj bay waññeeku bëgg na ñu nga wax ñaan gii :Haa’iduuna, taa’ibuuna, aabiduuna li Rabbinaa xaamiduuna sadaqa Laahu waxdahuu wa nasara abduhuu wa hazamal ahzaaba waxdahuu. Bunt ci ab tabaski ak rendiTabaski moom sunna su dëgër la ci képp ku ko mën doonte sax gone la, ku ko mën mooy koo xam ni njëgug tabaski ga du ko aajawoowaat ci dundug boppam walla njabootam ci at mi, bu dee lu muy aajawoowaat rekk du lum mën.Bu dee xar ngay tabaskee lu mu néew-néew na mat jafahu mooy na am at, am na ñu ne juróom ñett i weer am na ñu wax fukk, ajuwul rekk ci boroom  kër gi doonte gone nga sunna la ci yaw nga def ko boo ko mënee, tuyaaba jiñ ci dige jar na ko.Su fekkee bëy ngay tabaskee lu mu néew-néew na am at ba dugg ci ñaareel bi lu mat weer walla ñaar i weer.Su fekkee nag nga bëgg a tabaskee lu mu néew-néew na am ñett i at te dugg ca ñenteel ba.Su dee giléem nga bëgg a tabaskee na am juróom i at te dugg ci juróom benneel ba.Lépp loo tabaskee xar moo ca gën, xar bi nga xam ni kenn tàppu ko moo gën lu dul ni ba ñu tàpp da koo gën a duuf, bu ñu yemee ba ñu tàppul moo gën, boo weesoo yu góor yi, yu jigéen yiy soog a dikk. Xar bu jigéen it moo gën bëy bu góor, bu la xar tëwee ba amoo ko bëy bu góor baa gën, ba ñu tàppul moo gën bëy ba ñu tàpp lu dul ni ba ñu tàppul daa gën a duuf, bëy bu góor moo gën it bu jigéen, bëy bu jigéen it nga tabaskee ko moo gën nga tabaskee nag walla giléem ndax la gën a baax ci yàpp la ñu cay taamu wuuteek bu doo-noon ci addiyu ya ñuy ray ca Màkka bu dee giléem moo gën topp ca nag ya, topp xar, topp bëy ndax barig yàpp wa la ñu cay seet.Lépp looy tabaskee na bañ a patt, bu mu tawat tam tawat goo xam ni bu àndeek jur ya nga xàmmee ko ci, bu dee tawat bu ndaw nga xam ni bu àndeek jur ya doo ko ca seetlu, su ñàkkoon moo gën waaye du ko tee baax. Su làggee yit te ag sooxam fës du baax, bu yooy it ba ñàkk gerees du baax.Lépp luy xeetu sikk na nga ko ca moytu, am nay sikk yuy tax du doy tabaski am na yit yoo xam ni su ko amee du ko tee baax waaye moytu léen moo gën. Bu ay noppam xar du baax lu dul ni xar-xar ba bañ a bari nga xam ni boo xaajoon nopp ba ñett i xaaj, xar-xar bi benn xaaj ba lay doon walla sax du ko mat niki noo nu dagg ga, bu matee ceer ba mbaa mu yées ko du ko tee baax bu ko ëppee du doy.Su béjjën ba dammee te góom ga wér du ko tee baax, su fekkee nàccul te wérul tam du ko tax a baax, ñàkk gaa nàcci rekk doyul fàwwu da ciy boole wér.La ñu gën a taamu mooy sa tabaski nga bañ koo rendiloo kenn rendil ko sa bopp, da ngay bàyyi ba ilimaan rendi walla bu dee ilimaan da fay loj nga bàyyi ba mu loj ba noppi, boo njëkkee rendi ilimaan doonte fekk na ilimaan yób-baale xaram ca jullikaay ba doo amug tabaski, bu yóbbaalewul xaram moom ilimaan kon ku ñibi ba toog ba tolloole ni ilimaan war naa rendi ba noppi ca ngay soog a rendi, bu ñu amul ilimaan da ñuy tolloole ni dëkk sàngam moo  nu gën a jege te ku fa dem war na ñoo julli ba noppi ba seen ilimaan ja rendi, ñuy soog a rendi, bu ñu ko defee ginnaaw ba am ku fa jóge ni falaa jóge waaye jullee gu ñu, du ca wàññi darra ndax tolloole na ñu ba noppi, seen jaan wàcc na.rendi ag tabaski walla addiyu da ñu ciy saart ñu def ko ci bëccëg, ku ko def ci guddi du baax, bu dee bis bu njëkk bi bëccëg gi mi ngi tàmbalee fa ili-maan rendee, su dee kuy tolloole ma nga tàmbalee fa nga tolloolee ba xam ni ilimaan war naa rendi ba noppi, soo ko weesoo ba dugg ci bisub ñaareel bi walla ñetteel bi, su fajar xasee fenk rekk fa lay bëccëg giy tàmbalee ba jant bi so foo fi rendi rekk mu baax, la ñu cay taamu mooy nga bàyyi ba fa dagan a naafilee nga rendee fa te mooy ci yoor-yoor.Bisu tabaski yi ñett i fan la ñu, boo ca rendi rekk am nga tabaski, muy bis bi njëkk di bisub fukkeel ak ba ca topp di fukk ak benn ak ba ca toppaat di fukk ak ñaar, rendi ca ba ca njëkk moo gën, boo ko mënee bul bàyyi mu raw la.Deesu jaay darra ci am tabaski, du der ba, du darra lu ca bokk, ku la feesal it doo ko fay ca yàpp wa, bu aajewoo sarax boo ko fayee xaalis ba noppi bu la neexee mën nga koo sarax ca yàpp wa.Sopp na ñu li ngay rendi nga tërël ko mu jëm xibla, kay rendi daa war a wax Bismillaahi Allaahu Akbar, ka doon rendi bu ko waxul te tay ko wax ji gën a wér mooy kenn du ko lekk, bu dee tabaski sopp na ñu nga dolli ci Rabbanaa taqabal minnaa, kuy rendi fàttee wax Bismillahi Allaahu akbar dees na ko lekk, bu ko tayee deesu ko lekk, niki noo nu boo àndeek ab xaj di ko yabal cib rab ngir rëbb, da nga koy tëye ci say loxo walla nga ànd ak ku la ko tëyeel nga xam ni boo koy bàyyi di ko yabal ci rab wa da ngay wax Bismillaahi, boo ko fàttee wax bu ko jàppee dees na ko lekk, boo ko tayee waxoo ko bu ko jàppee deesu ko lekk.Bu dee balu fett walla fetal it ñoo yem ci loo lu, boo koy yabal war nga wax Bismillaahi, boo ko fàttee dees na ko lekk, boo tayee fàtte ga deesu ko lekk.Gàttug tabaski, tudd ak gàttug jaamu niki addiyu deesu ca jaay darra, du yàpp wa du der ba du caas ya, du darra, mën ngaa lekk ci sa tabaski saraxe ci, joxe ci àddiya.Loo rendi ngir jotoo ko ab alamaan doo ca sañ a lekk, boo nisëree rendil ay miskiin it doo ca sañ a lekk, addiyu moo xam ni waru la ci genn wet, du ala-maan du darra te nisërookowoon, daa am loo jiitël rekk coobarewoo rendil ko miskiin yi jëmële ko fa nga ko war a rendee àggagoo mu nar a dee ci diggënte  bi nga rendi ko, da ngay bàyyi ña fa nekkoon lekk ko waaye yaw doo ca sañ a lekk da ngay jéggi rekk jàll, bu xasoon a àgg fa mu jëm nga sañ caa lekk, yu dul yii rekk mën nga caa lekk niki muy addiyu xiraan walla tammatux mbaa bépp addiyu gu wàññi goo wàññi ci aj jur.Dëgg-dëggi rendi mooy dagg boli ba ak ñaar i sidit ya ko séq ba mu jeex, masin buy dikk tàggale bopp beek yaram wi gisu ñu fenn lu koy tax a dagan te mu bari lool léegi, boo doon dagg te yoo yu yépp daggul ba jeex niki nga tàm-balee dagg boli ba walla ñaar i sidit ya te daggul ba jeex du tax mu doy ndax deesu ko sañ a lekk ndax rendi moo koy tax a dagan te matul.Boo tàmbalee rendi ba mu sori nga xam ni boo bàyyiwoon mu dee, boo yëkëtee sa loxo te terewulaa delluwaat di dagg, ñépp maase na ñu ci ne rendi ga yàqu na, su fekkee gaaw ngaa delluwaat moom di na baax, su fekkee rendi ga soriwuloon nga xam ni boo delluwaatul du dee, soo yéexee ñëw it du ko teree baax waaye da ngay yéenewaat yéene ju bees ci waxaat Bismillaahi Allaahu Akbar ndax la nga defoon gaañ ko doŋŋ la, bu dee da ngaa dagg ba mu jeex nga wéy ba tàggale bopp bi ak baat bi du ko teree baax waaye ñaawal ngay teggin du tee mënees na ñu koo lekk.Ku tàmbalee rendi ci doq deesu ko lekk, tàmbalee ci boli bi ak li ko wër moo koy tax a baax.Nag li gën mooy ñu rendi ko te bañ koo loj, bu ñu ko lojee tam du tee mënees na ñu koo lekk, loj moom daa am jumtukaay bu ñu koy defee boo xam ni da nga koy def ci xóot-xóot gi ci dënn bi, soo bësee ba mu laal xol ba mu dee, loo lu mooy loj.Mënees naa rendi nag mënees na ñu koo loj waaye rendi gaa gën, giléem it dees léen di loj, boo ko rendee te mënoon koo loj deesu ko lekk moo gën a wóor.Su dee daa am fu mu daanu ba rendi rekk la ñu ko mën a def du ko teree baax, xar ak bëy ñoom dees léen di rendi maase na ñu ci ne boo léen lojee ci sa coobare deesu léen lekk.Takk sëy ak fasem faySëy ci lislaam daa am i saart, kilifa maanaam ka war a maye jigéen ja, can mooy alalu sëy ga, waxiin wa ñuy wax ba ñu xam ni maye na ñu ndax kay ñaan da koy wax may ma kay maye wax ni may naa la, bu lii xasee ba am sëy ba fasu na, xutba bi da ñu koo sopp rekk, ñaar i seede yu maanu saart la ca tam, mën na ñu faa bañ a teew sax waaye balaa boroom kër gi ak soxna saa  jote fàwwu ñu sàkkal léen seede yuy seede ni diw may na ñu ko diw.Day am it gën jaa néewu can nga xam ni bu ko yéesee du doy, moom la ñuy tolloleek rub’u diinaar walla ñu weccee ko loo xam ni ku ko seet ci xaalis di na mat rub’u diinaar mu war a tollook  f, terewul tam am nay wuute.Ki jur doom te mi ngi ak ndawam ba léegi mën naa jékki-jékki maye ko te du ca diisóok moom te du sañ a bañ doonte kàllafe na, bu ko soobee mu diisóo ca ak moom, bu fekkee du baayam bi ko jur, bu soxna si dee gone doo ko mën a maye liféeg kàllaful, di na aaje yit bu kàllafee nga diisóo ca ak moom ba mu nangu, bu nee patt ginnaaw boo ko laajee mooy tektale ag nangoom ngir kersa, teewul bu noppee te noppi ga nga gis ca màndargay bañ soo yaboo bàyyi.Koo xam ni jeeg la daa sëyiwoon ba dellusi doonte yaay baayam bi ko jur doo ko sañ a maye te disóowoo ca ak moom, te yit noppi doŋŋ du ca doy da fay aajewoo mu wax ba xam nangu na am déet.Kilifa guy maye mënul a ñàkk, bu ñu seetee gis ni kenn ku mu bokkal geño ku ko mën a maye gisu ñu ko kon ab qaadii moo koy maye, jigéen ji ñu war a maye su fekkee doomam ju góor mi ngi fi ju mat kilifa mooy jiitu maamam ju góor ji jur yaayam ci sañ a maye, baay it moo gën a yay ci mbokk mu góor, ku mu bokkal ndey doŋŋ bokkul.ñi war a maye : doom ju góor ju matale saart i kilifa moo jiitu, sët bu góor ju bàyyeekoo ci doom ju góor moo ca topp, baay topp ca, mbokk mu góor mu bokk ak jigéen ji ndey ak baay topp ca, mbokk bu góor bi bokk ak jigéen ji baay doŋŋ topp ca, nga door caa teg seen i doom ñoom it noo nu la ñuy sësëloo, su ñu jeexee nga door cee teg maam bu góor, baay bu ndaw bi bokk ak baayub  jigéen ji ndey ak baay door a dikk, nga door caa teg baay bu ndaw bi bokk ak baayub jigéen ji baay doŋŋ, bu dee ku ñu goreel nga teg ca ka ko goreeloon, nga teg ca ka ko yaroon ci diir boo xam ni mën na koo ñeewent mu daa di yayoo kilifag maye, ka cay sës di àttekat bi, su amul mbooloom jullit ñooy tase tànn kenn ni ko mayeel kii, bu amee kilifa gu gën a yay ci maye te sori bàyyi ku ko gën a jege maye darra nekku ca.Bu ñu la dénkee xale bu góor bu la neexee mën nga jékki-jékki may ko soxna doonte kàllafeegul te nga gis ni takkal ko soxna moo gën du ko tee baax, bu ñu la dénkoon xale bu jigéen nga yore ko nga xam ni kàllafeegul doo mën a jékki-jékki maye ko xanaa bu la ca baayam joxee ndigël, bu la baay ba nee forse ko nga sañ ko, kilifa gi war a maye sëy bi ci wàllug baay gi lay bokk waaye  du bokk ci wàllug ndey gi.Bu sa mbokkum jullit di wut soxna yaw ngay jamaaleem doo sañ a waxaale yaw it ngir sa bopp, da ngay bàyyi ba mu noppi bu sottiwul ngay soog a sañ a labati, bu fekkee ci njëlbéen gi la du aay waaye bu xasee sori nga xam ni juboo mbaa ñàkk a juboo moo ci des su boo baa da fay aay.Sëyub sixaar daganul te mooy weccee ay jigéen, ku ne may sa moroom soxna saartante ca ni bu lee amul lii du am.Bokk na ci sëy yi xaram ñooy yi ñu wax ni can du ca am, sëy ci ab àpp tam daa aay te mooy nga takk soxna si te bu àpp sàngam jotee ngeen tàggoo mu jege ak mu sori ñoo ca yem, sëy ci idda yit daganul, diir boo ba wax ko ca sax da ma laa bëgg a takk xaraam na, su ko ca takkoon jote ca ak moom soxna da koy xaraam fàwwu.Su fekkee yit daa amug wéradi ca maye ga du baax te mooy niki ñu ne ñoom ñaar xamu ñu ba xam bëggënte na ñu am déet mbaa sëy na ñu am déet waaye da ñu léen di maye rekk bu ñu dikkee bu léen neexee wéyal ko walla ñu dindi ko, bu dee can ga yit moo wéradi du baax niki ñu canee ko lu ñu sàcc, lépp lu jaay ga xaraam rekk xaraam na nga def ko can niki sàngara walla xaj.Lii bu amee, bu dee ñoom ñaar jotee gu ñu kon da ñuy tas sëy ba waaye bu ñu xasee jote yoon da koy bàyyi noo nu sëy ba wéy ñu joxaat soxna sa can gu wér.Su fekkee jëmmi maye ga moo awul yoon niki ñu maye ko te amul kilifa walla cib idda walla cib armal, koo ku yoon da koy dindi moo xam jote am na ca walla déet, su ñu ko dindee te fekk jote wu ñu darra kon ku nekk da fay dem sa yoon rekk darra du ca war, bu fekkee bañ koy dindi fekk na góor ga joteek jigéen ja kon su fekkee am na can gu ñu waxantewoon te muy gu wér góor ga di na ko ko jox, bu fekkee waxante wu ñu woon genn can kon mu jox kob can ndax du ca mën a ñàkk.Nit bu xasee takk ab jigéen du mën a takk yaayu jigéen joo ju ak maamu jigéen ja ba ci aadama, sëy bii ñu firi yit da ciy dugg.Ba tay li ñuy wax ni ku ñu may jigéen ba mu xës joteek moom doo tu mën a takk doomu jigééen joo ju, sëtam akub sëtaatam ba kero àddunay tukki, sëy bu yàqu bii yoon dindi noo nu lay mel, ni nga xamee yit ni ku xës takk jigéen sa baay mënëtukoo takk sa maam bu góor noo nu, bii yoon dindi tam noo nu lay mel. Su fekkee yit jigéen ja njëkkoon naa sëy ba ñu fase ko ca ñett i fase nga xam ni koo ka su ko bëggoon a jëlaat da fay nég ba sëy jaaraat fa, sëyam bii yoon dindi du tax jigéen ji dagan ci góor ga ko njëkkoon a yor ndax jëkkër ji fa war a jaaraat da fay aajewoo muy gu wér.Sëyub joyal mënees na ko te mooy ñu fas sëy bi te waxu ñu ni can gi nàn-gam lay doon du tee maye ga wér waaye balaa góor gaa joteek soxna sa na ko leeralal ni nàngam laa lay jox ci can te loo la wér kon jigéen ja du sañ a bañ, bu dee da ni ko nàngam laa lay jox te loo la matul la ñuy jox ay moroomam kon jigéen jaay seet, bu nangoo mu baax, bu nanguwul ñu tàqarle léen lu dul ni daa wëlbëtiku nangu koo dolli ba soxna sa nangu kon mu baax.ñaar ñuy sëy diy jullit ginnaaw ba kenn ca ñoom ñaar wëlbëtiku génn ci lis-laam kon da ñuy jàpp ni sëy ba tas na, muy ci fase mu wér ak bu ñu ko ca tud-dul, su wëlbëtikuwaatoon tuub ba ñu delluwaat kon fase gu njëkk gi kenn du ko tuddaale da fay mel ni tay la ko mos a yor, ñett i fase mooy tax mu xaraam ko ba mu war a xaar geneen jëkkër, ñaar ñu nekkoon ay yéefér sëy ba mu yàgg ñu wëlbëtiku ñoom ñaar ñépp dugg ci lislaam kon da ñu léen di bàyyi ci sëy ba noo nu rekk, ba ñuy dindi mooy bu fekkee da ñoo jegee jege gog waru ñoo sëy, bu dee kenn ka daa tuub ka ca des nanguwul a tuub kon su boo baa sëy ba tas na, bu fekkee jigéen jee njëkk a tuub daa di tàmbalee iddawu laata idda jee jeex far jëkkër ja tuub da ñu ko koy far bàyyee, bu fekkee ni góor gi moo njëkk a dugg ci lislaam fekk soxna sa nekk ci diiney yahuud mbaa nasaraan te ab jullit sañ naa takk ku bokk ci yii ñaar, kon koo ku mën naa tëye soxna sa, bu soxna si dib maajuus mooy ku nekk ci diine ju bàyyeekoowul fa Yàlla te tuub ci ginnaaw góor ga te soreewul kon da ñu léen di bàyyi ñu nekk jëkkër ak jabar, bu tuub ga yéexee kon tàqarlikoo na ñu.ab yéefér bu tuubee dugg ci lislaam te fekk la mu yoroon ciy soxna ëpp na ñent da ñu koy tànnloo ñent ya ko gënël, ña ca des mu wacc léen, bu dee ab jullit moo ame lu ëpp ñent i soxna ginnaaw ba mu bëgg koo tuub kon ñent ya njëkk rekkay baax ndax ya ca topp da ñuy jàpp ni fasu wu ñu.Koo xam ni daa rëbbënteek soxnaam doo tu ko dagan mukk ci àdduna niki ku takk jigéen ci idda jote ca ak moom walla mu bàyyi ba idda ja jeex muu soog a joteek moom, da koy xaraam ba fàwwu.Su boroom kër fasee soxnaam ñett i fase nga xam ni fàwwu jëkkër daf fay jaaraat mu door a mën a dellu ci moom, yaw nga ni naa fa jaar takk ko wacc ko ngir mu mën a dellu ca ku njëkk ka kon nga def lu xaraam te su ko yoon yëgee du tax ñu mën a dellu ndax kenn du ko waññiwaale waaye bu dee jigéen jaa   fexe ba góor takk ko ginnaaw ba mu xulóok moom ngir bëgg mu fase ko ba mu dellu ci jëkkëram ju njëkk ja kon du aay, bu dee yit jëkkër ju njëkk jaa wax ak kenn ngir mu takk soxna sa waccaat ko ba mu mën cee jot tam du lu aay.Ku armal aj walla umra ba kero muy yewwiku da fay xaraam ci moom mu maye soxna walla moom ci boppam ñu may ko soxna, ku tawat it tawat joo xam ni ragal na ñu ni da fay faatu du sañ a takk kenn ndax day mel ni da koo yéene ndono, su ko defoon it yoon firi ko, bu ko defoon joteek moom kon can di na ca am waaye su góor ga faatuwoon du ko donnu, ba tay noo nu la ñu aayee ku tawat tawatu faatu di fase ndax su boo baa da fay mel ni da koo yéenewul mu donnu ko kon yoon du ko nangu su waay ja faatuwoon it du ko tee donnu doonte tawat ja daa mujj yàgg ba soxna sa sëy ca ay yoon, du tee su waay ja faatoo fàwwu mu donnu ko.Ku xës a fase soxnaam ñett i fase, mënoo koo takkaat lu dul ni jëkkër da fee jaar ba bàyyi ko.fase ñett i yoon mën naa amee ci yor ko fase ko, jëlaat ko fase ko muy ñaar, jëlaat ko fase ko muy ñett, bu dee ci fiqu Imaam Maalik mën naa amee cib jotaay ci kaw góor ga ni ko fase naa la ñett i yoon, du lu ñu taamu ndax fasem biddaa la waaye teewul su ko defee mu daa di war fa saa sa.fase du lu ñu taamu waaye soo demoon ba bëgg koo def soo yaboo sàmm saart yii ñu lay bëgg a wax te mooy mu fasee ko ci biir laab nga xam ni gisul dereetu wësin gisul it dereetu mbërëg goo xam ni jotewoo ca ak moom benn yoon, nga fase ko yit benn fase ndax benn bi doy na ndax bu idda ji jeexee te faylu woo ko doonatul sa soxna, boo ko fasee benn yoon boo ko fasewaatee beneen mu dal ndax benn fase daggul buumu sëy kon boo ko fasee benn yoon da nga ciy bañ a teg beneen ba kero idda jiy jeex.Su fekkee daa fase soxnaam benn rekk walla ñaar nga xam ni àggul ci ñett giy tax buumu sëy gi dog, liféeg idda ji jeexul mën na koo fayle.Ku ñu fase te mu toll ci gis dereet, ñett i dereet ñooy doon iddaam mooy bu fekkee da ñu koo fase ci laab kon da fay waññi laab goo gu, bu gisaatee dereet ba laab mu waññi ko muy ñaar i laab, bu gisaatee dereet ba laab muy ñett.Ku fase soxnaam te idda ji jeexul mën na koo fayle, bu dee kuy gis dereet  liféeg duggul ci mbërëgu ñetteel bi mën na koo fayle.fayle mooy jëlaat naa saa soxna, amul lenn loo ca war a joxe, amul it kenn koo ca war a waxtaanal, soxna si tam sañul a bañ, ay mbokkam it noo nu.  Bu fekkee soxna sa daa ndawe ba du gis dereet walla mu mage ba du gis dereet kon saa yoo ko fasee mu baax ndax iddaam du yokk du wàññeeku ñett i weer lay doon, koo ku liféeg ñett i weer yi di jeex mën na koo fayle nde-gam benn fase la mbaa ñaar, du sañ a bañ ay mbokkam it noo nu, niki noo nu ku ëmb waxtu wu ne mënees na ñu koo fase ndax iddaam du yokku du wàññeeku, bis bu amee doom ci la idda jiy jeex.Ki toll ci gis dereet te ëmbul da ñuy saart boo ko dee fase mu nekk ci laab, xaraam na nga fase ko te mu nekk ci dereet, ku ko def sax dees na ko forse mu fayle soxna sa, ku fase soxnaam benn walla ñaar nga xam ni buumu sëy gi jeexul manees na koo fayle liféeg idda ja jeexul, su idda ja jeexee fàwwu ngeen jubóo nga soog koo mën a takkaat takk ju yees nga joxewaat can gu yees ñu mayaat la ko may gu yees.Xaraam na ci góor muy fase soxnaam te muy gis dereetu mbërëg mbaa wësin, bu dee lu ñu mën a fayle sax yoon da ko koy forse, du tee yit fase ga tàbbi waaye yoon da koy forse fayle ga, da koy faylu tëye ko ba mu laab joteek moom ba mu gisaat dereet ba laabaat, su ko neexee fase ko bañ a joteek moom. Ku ñu la may kese yem ci waaye jotagoo léen jote saa yoo ko bëggee fase mën nga ko du ñu ca saart darra naan bu tollee ci laab ak bu laabul ndax moom du iddawu, koo ka yit bu ñu ko fasee manees na ñu koo mayewaat fa saa sa waaye yit benn fase kepp bu fa jaaree mu dog ndax du am idda ba mu di ko fayle te moom du iddawu, du aajewoo tam jëkkër jaar fa mën na koo takkaat, bu dee da koo fase ñett i fase kon fàwwu jëkkër daf fay dox mu soog koo mën a takkaat.Ki xamul benn fase mbaa ñaar mbaa ñett la, wax ji gën a wóor mooy da ñu koy jàppee benn fase nga xam ni su idda ji jeexul mën na koo fayle su jeexee yit mën na koo takkaat.Summikoo mooy jigéen ji doyal ci sëy bi ba mu jaral ko joxe alal, koo ku la muy joxe mën naa tollook la ñu ko joxoon mën na koo ëpp mën na koo yées, di na ñu ko leeral ci kanam insaa allaa.Bu fekkee góor gi tooñu ko defu ko darra tam li ñu koy jox dagan na, su ko defee su jigéen ji xasee joxe alal su ko góor gi waxee fase naa la walla mu ñàkk ko koo wax it du tee mu tàbbi te fayle du ca mën a am du tee tam bu idda ji jeexee bu ñu jubóowaatee mën a sëy, ku wax soxnaam fase naa la fase mu dog, yoon da fay jàpp ni ñett i fase la moo xam jote na ñu am déet, ku wax sa   soxna soo xam ni mos ngeen a wéet aji set nga ci jëkkër walla aji wéet nga ci jëkkër walla aji xaraam nga ci sa jëkkër walla nga ni ko fu la neex jëmël yoon ñett i fase la koy jàppee, bu fekkee may kese moo doxoon seen diggënte jotee gu ñu darra dees na ko may mu wax lu mu ci jublu, benn fase walla ñaar walla ñett.Jigéen bu ñu ko mayee jëkkër, jëkkër ja jékki-jékki daa di koy bàyyi te jote wu ñu darra kon war na koo jox genwàllu can ga ñu waxantewoon walla ga yoon digle muy lu mat a xam, bu ko ko baalee mën na koo bañ a joxe, bu dee gone walla muy jeeg boo xam ni mënul a yor mbiram kon baayam ba ko mayewoon kepp mooy mën a baale genwàllu can gi walla déet.Sopp na ñu soo fasee sa soxna nga am alal joo ko jox ci sa teeyug bakkan muy la nga mën ngir mu nekk yobbël ci moom, du lu war tam, bu dee ku ñu ko may doŋŋ yem ci nga xam ni joteegul ak moom darra te fekk mu waxaloon ko ab can, koo ku yoon da ni da koy jox genwàllu can ga, bu ko joxee genwàllu can kepp mu doy yobbël. aji summikoo nga xam ni mooy jigéen ji doyal ci sëy bi ba nangoo joxe alal, deesu ko yobbëlal.Ku ñu may soxna te jotagul a joteek moom mu faatu moom jëkkër ji, bu fekkee jotul a wax soxna sa can sàngam laa lay jox, kon soxna sa da fay donnu kese yem ci te deesu ko jox can, bu fekkee jigéen ji laata jëkkër jee faatu wéet na ñu ba jote ñàkk gaa waxub can moo ca am, kon da ñuy seet luy canu ay moroomam, ñu génnee ko jox ko ko te du ko teree donnu ndax jote ga da fay waral can, bu fekkee digewoon na ñu ci ni nàngam la ñu koy jox kon su boo baa la ñu digewoon kepp la ñu koy jox te du ko teree donnu.Góor bu ñu ko mayee soxna nëbbaaleel ko sikk soo xam ni ñoom ñi ko maye xamoon na ñu ko niki mu dof walla mu gaana walla siti walla jàngoro ci awraam, koo ku saa su ko yëgee ginnaaw bu ñu wéetee walla mu xam ko te wéetagu ñu kon di na sañ a génn ca sëy ba, bu fekkee jotu ñoo jote kon ku ne day dem yoonam, bu fekkee daa joteek moom ba noppi door a xam sikk soo su, yoon may na ko mu génn ca sëy ba waaye ginnaaw xës naa joteek moom fàwwu mu jox ko ab can waaye bu ko ko joxee ba noppi da fay dem ca baay ba ko mayoon soxna sa mu delloo ko canam, ba tay bu dee càmmiñam bu góor moo ko mayewoon. Su fekkee ka mayewoon soxna sa yoon moo ko may mu maye rekk mu maye ko waaye du ku jege soxna sa bay xam sikkam niki koo xam ni seen ñaar i baay ñoo bokk, deesu ko fayloo can ga ndax amaana yë-gutoon sikk sa, jigéen ja yit gën jaa néew can la ñu koy jox muy rub’u diinaar.Koo xam ni daa tële ci joteek soxnaam dees na ko yéexee at ba xam, bu ca   joteek moom kon darra du ca am ndax la ñu bëggoon am na, bu at ma matee te jotewu ca ak moom kon jigéen ja mooy seet bu nangoo sëy ak moom ci noo na kon sëy ba wéy yoon du ca wax darra, bu fekkee neexu ko kon yoon da koy dindi, bu xësee joteek moom benn yoon ginnaaw ba mu tële beneen àtte lay doon ndax deesu ko téqaleek jigéen ja lu dul ni bu fekkee téqale wu ñu léen jigéen ja di na moy Yàlla.Bu fekkee jigéen ji jëkkëram daa dem te xamu ñu fu mu nekk kon su boo baa da koy wax àttekat bi mu def la mu mën ci gëstu ko ba xam di na feeñ, bu ñu ko gëstoo feeñul di na àppal jigéen ja ñent i at tàmbalee ci bis boo bee nga xam ni ci la gëstu ga jeex ndegam jëkkër ja bàyyi na fa lu mu mën a dundee, su ñent i at ya matee te jëkkër ji ñëwul, mu wax ko mu iddawu niki ku jëkkëram faatu, bu idda ja jeexee mu mën a utiwaat jeneen jëkkër waaye du tax ñu àtte ci yoon ni jëkkër ja faatu na, da ñuy bàyyi diir boo xam ni dundug jullit du ko faral di ëpp, bu ñu gisee ni mat na ñu door a àtte ni faatu na door koo miiraas, bari na ñu wax juróom ñaar fukk i at niki bi muy dem daa am fanweer i at da ñuy bàyyi ba mu mat ñéenfukk i at ñu door a àtte ni faatu na.Labat jigéen ju nekk ci idda xaraam na te mooy wax ko ni da ma laa bëgg a takk, maye na ñu nga wax ak moom waxin wuy wone ni am nga ci moom ag bëgg niki nga ni ko xam naa ni ñu bari taamu na ñu la ci soxna walla nga ni ko yaw daal soxna si xam naa ni ku njëkk ci yaw sant waaye jaar ca digg ba moom daa xaraam.Koo xam ni daa am soxna su yees te mu fekk fa kenn mbaa lu ko ëpp, balaa tàmbalee yemale da fay sax ak ku yees ki ndegam gone la juróom ñaar i fan guddeek bëccëg door a tàmbalee yemale ay gi, su fekkee soxna su yees si jeeg la du gone kon ñett i fan lay doon.Gone gu góor sañul a fase soxnaam ka ko yor di ko defal ak a dindil moo koy faseel.Sa soxna boo ko nee fase man la ko Yàlla joxoon waaye moomloo naa la ko walla nga ni ko tànnal benn nga toog di sama soxna walla nga dem ñu tàggoo, lu mu ca wax rekk la ñu cay àtte niki su waxoon ni fase naa sama bopp ñett i yoon kon mu dog, su waxee moom soxna sa fase yu ëpp benn sañ nga caa weddanteek moom ngir xamal ko ni benn fasee taxoon nga moomloo ko fase ga.Soxna si ñu tànnloo toog mbaa mu dem lay tax tànn ga baax mooy mu wax ni fase naa sama bopp ñett i yoon ndax loo looy jeexal buumug sëy ga, bu ko   yéesee rekk buumug sëy ga du jeex te bu ko xësee ba wax doo mën a wed-danteek moom naa ko benn moo taxoon ma wax.Ku giñ ni saa soxna du ma joteek moom diirub ñent i weer mbaa lu ko yées, kenn du ca wax darra, bu ko ëppee da ñuy bàyyi ba ñent i weer ya mat ñu ni ko diir bañ la mayoon jeex na, bu delluwul ginnaaw yoon daa di fase soxna sa.Ku wax soxnaam xaraam nga ma niki sama ginnaawal yaay, doo sañ a jo-teek moom lu dul ginnaaw boo defee benn ci alamaan yii, bi ci njëkk mooy nga goreel jaam te mu nekk jullit te bañ a am sikk maanaam nga xam ni sa jaam la te bokkoo ko ak kenn, du laal it darra cig ngor, bu ko mënul kon da fay woor ñaar i weer yu sësëloo, bu ko tëlee kon da fay leel juróom benn fukk i miskiin, miskiin bu ne mu joxko ab kilo ndax ñaar i mudd mënees na koo jàppeeb kilo, du sañ a joteek soxna sa ndare bu kaffaara ga matee, bu joteek soxna sa te kaffaara ga tàmbalee gu ko kon su boo baa da koy tuub, bu fekkee daa tànnoon kaffaaraa woor ñaar i weer walla leel juróom benn fukk i miskiin, mu tàmbali ko laata moo mat mu joteek soxna sa kon la mu defoon lépp da fay yàqu da koy tàmbaliwaat, bu wooroon ba mu des benn fan joteek soxna sa kon la mu wooroon lépp da fay yàqu da koy tàmbaliwaat, su fekkee daa tàmbaliwoon jox miskiin ya ñam ba mu des benn mu joteek soxna sa kon da koy tàmbaliwaat, ñam jotoon a jox da fay yàqu kenn du léen limaale. rëbbënte li koy waral mooy ñaar ñuy sëy ba mu yàgg jigéen ja ëmb góor ga ni juru ma ko, ñu laaj ko mu wax ni da koo wóorlu ba xam ni ëmbul te gin-naaw ba jotewul ak moom, ni mu koy wóorloo mooy mu gis dereet te jotewul ak moom ginnaaw ba walla mu amoon doom te jotewul ak moom ginnaaw ba, beneen ba mooy góor ga wax ni daa gis soxna sa ci bëtug boppam muy njaalóo nga xam ni gis na sawukaayu góor ga di dugg ci sawukaayu jigéen ja, soxna sa weddi ko ni amul, loo lu yit da fay indi rëbbënte, mooy waatanteji. Bu fekkee góor ga daa xas soxna sa ni da fay dox tanku caaxaan, ku jubadi la kon li ëpp ci boroom xam-xam yi nee na ñu du jar waatante ci kanam yoon, du tax ñuy dóor góor ga.Bu góor gi tuumaalee soxnaam mu weddi ko bañ ñëw ci kanam yoon ba kenn ku ne waat ba wàcc nga xam ni sunu Boroom kepp moo xam ka wax dëgg, kon ñu tàggoo fàwwu ci àduuna doo tu ñu sëyëti mukk.Jëkkër ji kalaame mooy njëkk a waat, bu fekkee ngir weddi ëmb ba la da fay wax ni ach’hadu billaahi maa haazaal xamlu minnii, seede naa ci Yàlla ni ëmb bii juru ma ko ba muy ñent i yoon, bu fekkee da koo gis muy njaalóo da   fay wax ni ach’hadu billaahi lara’aytuhaa taznii, juróomeelal ko ci wax ni lii ma wax nii bu dul dëgg Yal na rëbbub Yàlla dal sama kaw, su ko defee jigéen ja waat waatug miim ñent i yoon ach’hadu billaahi anna haazal xamla min-hu, seede naa ci Yàlla ni ëmb bii ci moom la bàyyeekoo wax ko ba muy ñent i yoon, su fekkee góor ga daa wax ni gis naa ko muy njaalóo, jigéen ja buy miim da fay wax ni ach’hadu billaahi maa ra’aanii aznii, seede naa ci Yàlla ni gisu ma may njaalóo mukk, wax ko ba muy ñent i yoon, mu juróomeelee ni su fek-kee waxu ma dëgg Yal na merum Yàlla daanu ci man.Su fekkee jigéen ja daa ragal a waat kon di na doy tektal ni góor ga wax na dëgg, kon jigéen ja bu dee gor te fekk mu sange da ñu koy ray, su fekkee sangewutoon mooy bu sëyutoon sëy bu baax walla jotaguloon a joteek jëk-këram, kon da ñu koy dóor téeméer i yar.Su dee jigéen ja nangu naa waat, góor ga moo ñemewul a waat, la muy tekki mooy waxal na soxnaam lu amul, da ñu koy caw juróom ñett fukk i yar ba noppi ne ko doom ji yaa ko jur.Jigéen su fekkee daa dawee ca sëyam te jëkkër ja loru ko defu ko darra kon di na mën a jot boppam ci delloo jëkkër ja la mu ko joxoon ci can, bu neexee jëkkër ja lu yées loo la sax di na baax, bu ñu jubóo ci lu ëpp loo la sax di na baax.Bu fekkee jigéen ja daa bëgg a jot boppam ci tas sëy bi te bi ñu ko gëstoo mu sax ni jëkkër jaa ko doon lor, da ñu koy delloo alal ja ba noppi du tee moom na boppam.Summikoo fu mu fi amee nga xam ni jigéen joxe na alal ngir ñu may ko baatam doonte góor ga waxu ko may naa la sa baat it yoon da fay jàpp ni jëkkëram fase na ko benn fase boo xam ni amul fayle, bu idda ji jeexee te ñu jubóowaat du tee mën na koo takkaat.Xeetu kaffaara yi, ni gor di def la ab jaam di def ñoo yem ci goo ga wàll, bu dee xeetu gétën yi, la gor gay am, genwàll ga la jaam bay am niki bu dee ci gétënug njaalóo gor ga téeméer i yar lay am, jaam xaaj ba lay am muy juróom fukk, xaste yit te mooy waxal nit tanku caaxaan muy njaalóo te wérul, bu ko gor defee da ñu koy caw juróom ñett fukk i yar, bu dee jaam genwàll ga la ñu koy caw muy ñéenfukk.Jamono ji nga xam ni ci la xale biy toll ci nàmp muy ñaar i at yu njëkk ya, su ko jeneen jigéen nàmpalee ju dul yaayam doonte am muucu la du tee mu mel ni yaayam, lépp lu ag nàmp di xaraamal nàmp goo gu di na ko xaraamal.  Su fekkee ñaar i at yi mat na ginnaaw ba bu ko jigéen ju dul yaay ja nàm-palee du xaraamal darra lu dul bu soreewul ak ñaar i at ya niki ñaar i weer ya ca topp bu ko ca nàmpalee kon xaraamal ga di na tàbbi, bu fekkee tam xale ba amagul ñaar i at waaye mën naa lekk mën a naan ba dootul aaje nàmpal, yoo yu jamono yit ku ko ca nàmpal du xaraamal darra.Toqal sa soow ci gémmiñu gone ga mook nàmp ga ñoo yem àtte ak mbarxan mooy awale soow ma ci pax i bakkan yi du tee ñu xaraamal. Jigéen bu nàmpalee xale bu góor kon da fay mel ni mooy yaayam bu wér a wér, du mën a doon soxnaam ak bépp doom bu jigéen ju jigéen joo ja nàmpal, ba tay jëkkëram ja doom bu jigéen bu mu am doonte soxna sa juru ko da fay mel ni yéen a bokk ndey ak baay doo ca mën a takk kenn, moo xam lu jiitu nàmpal ga la walla lu ko mujj ca la ñu juddu, yaw mi ñu nàmpal rekk yaa sañul a takk ay doomam waaye ki bokk ak yaw ndey ak baay mën naa ñëw  takk ci doomam yoo ya.Idda, dund ak laabluJigéen ju jëkkëram fase bu dee kuy gis dereet idda ja da fay tollook ñett i laab, bu ñu ko fasee ci laab da koy waññiwaale, bu gisaatee mbërëg ba laab muy ñaar, bu gisaatee mbërëg ba laab muy ñett, bu xasee nekk gor du ñu xool ba xam daa bokk ci diiney yahuud walla nasaraan idda ja noo nu lay toll.Ki ñu fase bu ndawee ba du gis dereet walla mu mage ba weesu koo gis ñett i weer mooy iddaam.Bu fekkee gor su jigéen si walla jaam bu jigéen bi da ñu koo fase te mu ame dereetu jàngoro nga xam ni dereet jiy génn ci moom mënu koo xàmmeek dereet dëgg-dëgg, koo ku iddaam fàwwu mu yàgg ndax da fay toog juróom ñent i weer ngir laablu, bu ko toogee gisul darra mu door a toog ñent i weer muy iddaam.Ku ëmb moo xam da ñu koo fase walla jëkkëram moo faatu, saa bu amee doom iddaam jeex, muy gor muy jaam muy yahuud walla nasaraan ñoo yem, nga xam ni mën naa gàtt mën naa yàgg.Bu fekkee da ñu koo may góor ga jotul a joteek moom, góor ga fase ko, jigéen joo ju idda waru ko mën naa daa di sëyiwaat fa saa sa.Bu fekkee soxna sa gor la, jëkkëram faatu te fekk ëmbul kon idda ja ñent i weer ak fukk i fan lay doon, loo la du ñu ci seet ba xam mag la walla gone walla ba xam jëkkër ja wéet na ak moom am déet walla muy yahuud mbaa na-  saraan doonte da ñu ko koo may rekk jëkkër ja faatu du tee idda joo ju war ko.Bu ko wóorul it ba xam ëmb na am déet moom jigéen ji nekk ci idda kon da fay toog ba sikki-sàkka sa jeex muy door a sëyiwaat, la muy wóorloo mooy mu dem ba mu yàgg mu gis dereet walla mu toog lu mat juroom ñent i weer, buy yëg ca biiram lu mu xamul lu mu doon su boo baa na mu koy wóorloo mooy da fay dem ba mu am juróom i at.Jigéen jiy iddawu ngir jëkkëram ju faatu, ñent i weer ak fukk i fan lay doon bu dee gor, bu dee jaam muy ñaar i weer ak juroom i fan, da ñu wax ni bis bi jëkkër ji faatu da koy waññiwaale doonte boo ba fekk na tàkkusaan jot. Jigéen ji ñu ne bu ëmbee bu amee doom idda ja jeex da fay fekk muy ëmb bu tege ci yoon waaye bu fekkee ka ko ëmbël tegu ko ci yoon, jeexug ëmb ba du tax idda ja jeex ndax di na xaaraat ba gis yeneen ñett i laab door a mën a wutiwaat jëkkër.Ku jëkkëram faatu da ñuy bëgg mu sàmm ormay jëkkër ja, lu jëm ci waaj-taayu àdduna yépp mu moytu ko ba kero idda jiy jeex niki takk xeetu takkaay yi walla tusngalu ak mbooleem yëre yu rafet yi ñuy waajee mooy ténj, lay yi ñuy teg ak paaka walla sàkkal ko bis bu muy fóot ak bu muy sangu aaday wo-lof la waaye jotewul darra ak lislaam.Sàng gi muy sàng yaramam noo na la waroon a mel ba jëkkër jay dund darra waru ci woon a soppeeku, du sañ a laal lépp lu am xet gu neex, du sañ a fuddënu ak gépp diw gu xet ga neex, du sañ a defar boppam.Ténj gi (ñaawlu) ñépp la ñu koy sant muy gor, jaam, ndaw walla mag doonte jëkkër ja jotul a joteek moom, bu dee jigéen ja da fay yahuud mbaa nasaraan te jëkkër ja di jullit wax ja gën a wóor mooy dees na ko digël ténj, idda ja moom mënul a ñàkk.Jigéen ju jëkkëram fase moom du aajewoo ténj (ñaawlu).Képp ku ñu fase te fekk mos ngeen a jote, diirub idda ji ca dëkkuwaay ba ñu dëkkoon fa la war a toog, moom du sañ a génn, jëkkër ja yit sañu koo génnee, fii ci aaday wolof miin na ñu ku ñu fase rekk mu dem sempiji néeg ba waaye nii ñu waxee la war a demee, lay tax moom jigéen ji mu moom dëkkuwaay ba mooy ba ñuy takk la ñu ci saartal ni di na ko wutël kër.Ku ñu fase benn fase mbaa ñaar, jëkkëram joo ju la dundam ak koddaayam di war ba idda ja jeex ndax buumu sëy gi daggagul, sañul a joteek moom te fayle wu ko, bu fekkee da koo fase ñett i fase te ëmbul kon dund ba ak koddaay   ga waratu ko ndax fàwwu jëkkër da fay jaaraat, bu fekkee daa fase soxna sa te fekk mu ëmb doonte ñett i fase la moo ko war a wodd moo ko war a dundël.aji summikoo te mooy jigéen ji doyal ci jëkkëram ba joxe alal ngir ñu may ko baatam, dund ga ak wodd ga du la war, jigéen ji nga rëbbënteel ba yoon tàggale léen fàwwu, koo ka diir ba muy iddawu doo ko ca dundal doonte daa ëmb ndax waat nga weddi ko ci kanam yoon.Jigéen ju jëkkër ja faatu muy iddawu deesu ko jox ab dund ca la jëkkër ja bàyyi, su fekkee daa yëgutoon faatu ga jël ca alal ja di dundee bis bu ñu ko yëgee da fay fay la mu jot a dundee lépp walla ñu génnee ko ci wàllam ci miiraas mi.Diir ba muy iddawu mën naa toog fa mu dëkkoon ba kero muy jeex, kay jënd kër ga yit bala koo sañ a moom fàwwu idda ja daa jeex, bu dee jëkkër ja moo-mul néeg ba walla kër ga te fayoon na luyaas ba kon diirub la mu fayoon mën na faa toog iddawu kenn du ko sañ a génnee, du sañ a génn génnug tuxu ci lu dul ngant niki bariy sàcc walla tabax ba daanu ak yu ni mel bu dul loo lu kër ga ko jëkkër ja fasee walla bu dee daa faatu fa la war a toog ba idda ja jeex ndare boroom kër ga léen luyewoon da koo génnee ba noppi bañ fayug luyaasu diirub idda ja kon na génn fa muy njëkk a ne lay toog iddawoo fa ba mu jeex waaye du fa sañ a tuxoowaat di jàll feneen liféeg amu fa ngant lu koy tax a génn.Jigéen bu amee doom ci buumu sëy moo ko war a nàmpal te kenn waru ko caa fay darra ndare daa bokk ci askan boo xam ni da ñoo tedd ba du ñu nàmpalal seen bopp niki waa qurays.Jigéen bu ñu ko xasee fase nàmpal ga waratu ko, bu dee fase bu amatul fayle te idda ji jeex, su boo baa mën naa jox keneen muy nàmpal te jëkkër ja di ko fay, bu ko neexee tam muy nàmpal te jëkkër ja di ko fay.Yor xale bi ak toppatoo ko moom jigéen ji moo am sañ-sañ ba du tee dund bi ak koddaay ga baay ba lay war, bu dee xale bu góor ba kero muy kàllafe, bu dee jigéen ba kero muy am boroom kër ñu jébbël ko jëkkëram wuuteek aaday wolof lool ndax bari na foo gisee ku tàggook soxnaam daa di nangu doom ya xanaa saartantewoon ak moom ni da may tëye samay doom.Bu fekkee ndey joo ju yoroon xale ba daa faatu walla mu sëyaat sëy gu yees, su boo baa xale ba da ñu koy jox maamam ju jigéen ji jur yaayam, su amee gàllankoor ñu seet ndey ju ndaw ji bokk ak ndeyu xale bi ndey ak baay, teg ca ndey ju ndaw ji bokk ak ndeyu xale bi ndey doŋŋ mujjee ka bokk ak moom baay doŋŋ.  Bu fekkee ña ko gën a jege ci wàllu ndey gisu ñu ca kenn kon soo yaboo ñu seet ay mbokkam yu jigéen, da ñuy seet ka bokk ak baay ba ndey ak baay  teg ca ka bokk ak baay ba ndey doŋŋ mujjee ka bokk ak baay ba baay doŋŋ, bu amul ñu seet maam ju ndawu xale bi te mooy ki bokk ak maamam ji jur yaayam, bu koo ka amul ñu seet maamam ju jigéen ji jur baayam, bu koo ka jàllee ñu teg ca baayam ci boppam du tee tam góor su waree yor xale fàwwu ñu seet ba xam ànd na ak jigéen ju mën a yor xale ba muy soxnaam walla ke-neen ndax daa am yor goo xam ni jigéen rekk moo ko mën, su baay jàllee nga teg ca mbokk mu jigéen, ñett la waaye da ngay jiitël bi bokk ak xale bi ñu war a yor ndey ak baay, bu fa nekkul ñu seet ki bokk moom ndey doŋŋ, bu fa nekkul ñu seet ki bokk ak moom baay doŋŋ mooy mujj, bu mbokk mu jigéen amul ñu ñëw ci bàjjan da ngay jiitël bi bokk ak baayu xale bi ndey ak baay, teg ca ba bokk ak baay ba ndey doŋŋ, teg ca ba bokk ak baay ba baay doŋŋ, su bàjjan amul ñu seet ba xam am na doom ju jigéen ju mbokk mu jigéen, bu amul nga teg ca doom bu jigéenu mbokk mu góor, bu jàllee nga teg ca ku ñu dénk xale ba te baay ba féetële ko ko walla àttekat ba, bu jàllee nga seet mbokk mu góor da ngay jiitël ba bokk ak moom ndey ak baay teg ca ba bokk ak moom ndey doŋŋ teg ca ba bokk ak moom baay doŋŋ, su wéyee nga teg ca maam bu góor, su amul nga indi doomu mbokk mu góor, su amul nga indi doomu maam ju góor mooy baay bu ndaw, su amul nga indi doom ju góoru baay bu ndaw, maam ju góor ji jur ndeyam soog a dikk, moom moo mujj ci tegale bi.ñi nga war a dundël ci yoon, ka ca jiitu mooy sa soxna doonte moo la ëpple, soo amee alal te sa ndey ak sa baay ñàkk kon yaa léen war a dundël, bu ñu nee dund bi koddaay gi ci la ak dëkkuwaay bi, boo ñàkkee ni ñoom yoon da lay forse ni la da ngaa war a ligéey yor léen, bu dee ay doom yu bari kenn ku ne da fay def la ko ca war, sa doom su amul alal yaa ko war a dundël, su amee alal mën ngaa jël ca alalam ja di ko ci defal te tëye sa alalu bopp.Bu dee góor yaa koy dundël ba kero muy kàllafe te amul ag lompoñ (laa-go), su doom demee ba mënal boppam da ñu koy tànnloo, su bëggee nekk ak yaw ngeen di dimbëlante su bëggee beru tam da nga koy bàyyi mu beru, bu dee jigéen yaa ko war a dundël ba kero ñu koy may jëkkër ba jébbël ko ko, ñii rekk la yoon warlul seenug dund ci yaw, ku bokkul ak ñoom boo ko dundëlee sa coobare la waaye waru la niki sa mbokk mu jigéen walla bu góor walla sa maam, sa sët ba ci sa jarbaat ak yu demee noo nu.Bu ko sa wërsëg matee, wutël sa soxna ku koy ligéeyël nga def ko baax na waaye boo ko mënul kenn du la ca forse.  Wuute na ñu ci càngaayal soxna si, réew mi moom aadawoo na ñu bu ji-géen ji faatoo yaw miy jëkkëram yaa koy wutël càngaay waaye li ci yoon wax da ñu cee wuute, Ibn Xaasim daa wax ni su soxna sa amee alal ca la ñuy wut càngaay la ak la ñu koy toppatoowee yépp, jëkkër ja darra waru ko ca, wax jii moo gën a doy a sukkandikoo, ku ñuy wax Abdul Maalik nee na jëkkër ja la war, Sahnun moom daf ni su fekkee jigéen ja am na alal kon ca alalu boppam joo ju la ñu koy jëndël càngaay toppatoo ko ca, bu ñàkkee jëkkër ja moo ko war a sàng toppatoo ko ci alalam.àttey jote diggënte góor ak jigéen te waruloon seen diggënteJoteg góor ak jigéen ci sawukaay te warul ci seen diggënte, mën naa am góor ga daa jaawale jigéen ji ak soxnaam bariwul lu muy am nag, la gën a bari mooy joteg njaalóo ba tay mën naa am góor ga noot ko ba joteek moom, su boo baa njaalóo la ca góor ga waaye du njaalóo ci jigéen ja.Saa bu góor joteek jigéen ju mu takkul, àtte ba mooy jigéen ja da ñu koy laablu nga xam ni bu amoon jëkkër, jëkkër ja du joteek moom darra ba kero muy laablu ba noppi, bu ko amuloon kenn du ko sañ a takk ba kero laablu ga di mat.Laablu gi mooy da ñuy xool ba xam jote gu aay gi ëmbee na ci am déet.Bu dee ku ndawe ba du gis dereet mbaa mu mage ba gisatu ko, laablu ga ñett i weer lay doon.Bu dee di na gis dereet te ba muy set ëmbul kon laablu ga day doon ag gisam dereet ñett i yoon, gis dereet laab muy benn, gisaat dereet laab muy ñaar, gisaat dereet laab muy ñett ba laabug ñetteel goo gu jeex ba dereet topp ca laablu ga soog a jeex.Bu ëmbee ca jote ba da fay toog ginnaaw bu ëmb ba juddoo ba gis dereet ñett i yoon doonte jigéen juy nàmpal gis dereet da koy jafe fàwwu mu toog ba gis ñett i dereet lu mu yàgg-yàgg bala koo kenn mën a takk walla jëkkër jay mën a ñëwaat ci moom.Jamono ji jigéen ji nekkee ci laablu goo gu, kenn du ko ca sañ a takk, ku ko takk ca yoo ya jamono te fekk ci takk rekk la yem ak moom, kon bu laablu ga jeexee moo xam ka amoon ak moom ëmb ba la walla keneen, jëmmi fas ga fa amoon rekk du yàq darra.Bu dee daa fekk jigéen ja ci ag laablu takk ko joteek moom amaana sax xa-mukowoon soxna sa da koy xaraam fàwwu, bu dee ka defoon ak moom moy   Yàlla ga moo ko takk ci jamonoy laablu ga nga xam ni warukowoon a takk, bu ko ca takkee joteek moom tam du ko xaraam fàwwu, soxna sa da fay tàmba-liwaat laablu gu yees, bu jeexee te mu bëgg ko ñu mën ko koo may.Jigéen buy iddawu iddag faatu walla fase, bu jàmbur dikkee takk ko joteek moom da koy xaraam fàwwu waaye bu dee mayug kese te jote amu ca du tax mu xaraam ko fàwwu, bu idda ja jeexee rekk mën na ñu ko koo mayaat.ag moy bu mosee dox ci diggënte góor ak jigéen deesu jékki-jékki maye léen te laablu doxul ci diggënte bi.Ku takk jigéen joo joteeloon ba noppi ginnaaw ba ngay soog a yëg ni ag laablu doxu fa woon kon da nga koy beru ba laablu gi ñu wax ci ginnaaw mat ñu soog ko koo may mu joxewaat can gu yees.Bu dee yaw yaa ko mayewoon te laablu ga amuloon kon da ngay leeral ka nga ko mayoon ni laablu daa amuloon kon na beru soxna sa ba laablu ga mat, ñu soog ko koo may, bu dee ci diir boo bu góor ga mën naa bañ a joteek soxna sa kon mën naa toog ca kër ga ñu rafetal ko ba laablu gi jeex mu joxewaat can, ñu may ko ko may gu yees.Lay tax sa doomu jiitle mën a sëy ak kenn ci sa njaboot mooy ba muy ñëw fekk mu fer, bu fekkee muy nàmp kon jote gi nga joteek yaayam am soow da cay amee te su boo baa yoon day jàppee koo ka sa doom la kon kenn ci sa njaboot du mën a sëy ak moom.àttey dereet yi ak gétën yiYoon da fa saxal ni ku ray nit te saart ya daje ca ñu fayu ci yaw na nga ko rayee, lay tax mu sax mooy da fay am ñaar ñu maanu ñu seede ni diw mii moo ray diw walla moom mi ray mu waxal ko boppam ci sago, ba ca des mooy ngiñ.Su tuumag ray taqee kenn kon su aajewoo waat (ngiñ) ñoom ñiy mbokk i ki ñu ray ñooy waat juróom fukk i ngiñ boole ko ak tuumaal ki ñu jiiñ ray ga, ñuy soog a ray koo ka.Ka nga xam ni moom la ñu ray te tuuma ji am ku mu taq waaye saxul, su aajewoo waat te fekk ka ko def moo ko tay kon ñay waat juróom fukk i ngiñ yi lu mu néew-néew na mat ñaar i góor, kenn rekk du ko mën, jigéen it du ko mën a giñ.Su dee tuuma ja mbooloo la taq niki mbooloo tiim nit di ko dóor ba mu faatu te mënu ñu ni diw mii moo ko ca ray kon ay mbokkam da ñuy waat juróom fukk i ngiñ, ñu daa di tànn kenn ca mbooloo ma ñu rayal léen ko mu   doon seenug fayu waaye du mbooloo mépp la ñuy ray.Bu mbooloo sëqëtoowee kenn dóor ko ba mu faatu te fekk du lu ñu tak-ktoowoon kon su aajewoo waat, su boo baa ay mbokkam da ñuy jàpp kenn ni moom la, daa di waat juróom fukk i ngiñ ya ca koo ku, ñu rayal léen ko, ña des ca mbooloo ma kenn ku ne ñu dóor la téeméer i yar.Tuuma yi nga xam ni ñooy taqal nit te mbokk i ka ñu ray war a waat boole ca, bokk na ca su dee waay ja njëkk muy faatu da ñu koo laaj ku la def lii mu ne diw, diw tam weddi ni defu ko, su amul lenn lu mën a saxal tuuma gi, mbokk i waay ji faatu ñooy waat juróom fukk i ngiñ boolekook tuuma ji taq koo ka, su ko defee yoon daa di fayu ca koo ka, bokk na ca yit bu kenn ku maanu seedee ni diw mii moo ray diw, bokk na ca tam bu amee ñaar i seede yu maanu yu seede ni diw mii moo jam diw te ginnaaw ba waay ji ñu jam dundaat na fi dund gu wér maanaam faatuwul fa saa sa, su boo baa di na aaje juróom fukk i ngiñ yi.Su fekkee da ñoo wax mbokk i ki ñu ray ni léen tuuma taq na kii te fàwwu ngeen waat juróom fukk i ngiñ boole ci tuuma jiy soog a sax, ñoo ñu ragal a waat kon da ñuy wax ki ñu tuumaal ni ko yaa ray waatal juróom fukk i ngiñ setal sa bopp, bu ko waatee daa di set, su dee daa wax ni na ko ay mbokkam waatle te mbokk ya ñime wu ñu koo waatle ngir mën naa am ag dëngëm, kon moom ci boppam su yaboo mu waat juróom fukk yépp, ñu soog koo bàyyi.Su fekkoon ni tuumay ray gi daa tege ci mbooloo waaye aajee na ngiñ ngir saxal ko te mbokk i ki ñu ray ñime wu ñoo waat kon mbooloo mi ñu jiiñ ray gi kenn ku ne da fay waat juróom fukk i ngiñ ngir setal boppam.Bu tuuma taqee kenn kon mbokk i ki ñu ray da ñuy waat juróom fukk i ngiñ saxalee ko tuuma ji ngir ñu fayul léen ci koo ku, su mbokk ya yaatoo ba ñu mën a am juróom fukk i góor kenn ku ne waat benn, kon juróom fukk i góor ñooy taxaw kenn ku ne ci ñoom waat benn mu mat, bu ko matul da ñuy séddële ngiñ ya na góor ya toll ba mu mat.Jigéen du waat ci dereetu tay ju aajewoo ngiñ.Bu fekkee ni ki ray da koo tayul, bu aajewoo waat jigéen ak góor yépp mën na ñu caa waat te bu ñu dee seet kenn ku ne da ñuy seet bu ñu dee miiraas loo war a am nga waat lu toll noo nu, boo léen doon séddële juróom fukk i ngiñ yi nga àgg ci ngiñ goo xam ni ku ne da caa war a laal te benn ngiñ mënee-su koo séddoo kon bu doon miiraas ka ca war a ëpple mooy waat benn ngiñ boo bee.  Bu fekkee mbir ma ka ko def tayu ko waaye aajewoo na waat ndax da fa saxul, ñii ni tay na ko ñii ni tayu ko kon da ñuy wax ña fa teew ni léen waat léen juróom fukk yépp mu mat, ñoom ñi fa teew bu ñu waatee juróom fukk yépp du tee ku ñëwaat ginnaaw ga te bokk ci wëy donnu yi te boo teewoon am lim boo ca waat kon fàwwu nga waat ko.Ku war a waat da fay taxaw ngir boo ragalee darra nga dellu ca ginnaaw, bu ñu dëkkee ci barab bu jege fu sell di na aajee ñu indi léen ba ca booru barab yu sell yoo ya ba noppi ñuy door a waat, li ñu ciy jublu mooy ñàngal mbir ma ba ku am lenn looy ragal nga dellu ginnaaw, bu foo fa amee ay barab yu ñu fonk di ko màggal fa la ñuy waatijee ci kaw mu bañ a sori.Bu dee benn seede rekk moo ni diw moo jam diw te diw moo ma faatuwul, koo ku ay mbokkam du jar ñuy waat ngir saxalee ko jam-jam ba.Kañ ray bu dul jullit di ab yahuud walla ab nasaraan, bu ray ga saxee ñu xam ni sax na bu saxul it ñu xam ni saxul waaye deesu ci giñ.Ku ñu ray ci xare du aaje ngiñ niki ku ñu fekk mu faatu ci wetu këru ñenn ndax mën naa am da ñu ko faa indi, xanaa ñu fekk ko ca biir kër ga walla foo xam ni ñoom waa kër ga doŋŋ a ko xam.rayug yoŋŋ (asasine) doonte ka nga ray nee nawoon baal naa ko du tee ku ko def ñu ray la ndax daa mën a xañ jàmm ab dëkk lool, moom mi ñu ray su xamee ki ko ko def te tay ko sañ na koo baal njëkk muy faatu ci kaw mu bañ a nekk rayug asasine gi ñu wax léegi.Su dee ki ray moo ko tay waaye kenn ci doom yu góoru ki faatu ni baale naa sama wàll kon ña ca des du ñu mën a taxaw ni fàwwu ñu ray ko, ña baalewull da ñuy seet bu ñu doon joxe diya na muy toll ku ne ñu jox la sa wàll, ka baale moom du am darra ca alal ja.Su doon ki faatu daa am doom yu góor ak yu jigéen, yu jigéen yi bu ñu baalewoon seen wàll te yu góor yi baalewu ñu du tax baale ga sotti.Képp ku ray te tay ko waaye maneesu koo fayu ci yaw ndax ki nga ray moo la baal walla muy jullit bu ray yéefér walla gor bu ray jaam, kon da ñu koy dóor téeméer i yar tëj ko at.alal ja ñuy gën a jëfandikoo ca la ñuy génnee alalu diya ja.Bu fekkee baay daa sànni lu mel ni weñ gu ñuul doomam mu faatu waaye gisu ñu benn firnde ju wone ni da koo bëggoon a ray ndax bu ñu ko gisoon da ñuy fayu ci moom ak la muy doon doon doomam, kon su boo baa da ñuy   fayloo baay ja diya te diya ja ñu mettil ko, deesu ko ca ray, mën na koo bokk ak mbokkam ya ñu fay ko. Diya ju mat góor la ñu koy jox, bu dee jigéen genwàll ga moo koy dal.Ku dagg ñaar i loxoy nit walla ñaar i tank ya walla luqi ñaar i bët ya te tay ko da ñu koy fayu ci moom, bu dee tayu ko boo ba lay fay diya ju mat.Su fekkee benn loxo walla benn tank la dagg walla mu luqi benn bët ba kon genwàllu diya lay fay.Su daggee bakkan ba diya ju mat lay fay, bu ca cofee as lëf ñu xayma la mu war a tollool mu fay loo la.Koo yàq ag déggam ci ñaar i nopp yi kon diya ju mat nga koy fay, bu dee ca benn nopp ba kon xaaju diya lay fay. Ku yàq xelum jàmbur, diya ju mat lay fay niki damm ndigg ak dagg ñaar i waay-yàlla bu dee benn ba xaaju diya lay fay. Bu léen daggoon ñoom ñaar daggaale sàkkara sa kon ñaar i diya lay fay. Dagg boppu sàkkara ak dagg lépp ñoo yemoo diya ju mat lay fay, bu daggee lenn ca boppu sàkkara sa ñu xool la mu tollool mu fay ko.Ku dagg làmmiñ diya ju mat lay fay niki mu def ko lu yàq wax ja te làmmiñ wa daggul. Dagg ñaar i weenu jigéen tam noo nu diya ju mat la.Ku yàqq bëtub aji patt diya lay fay.Ku dindi bëñu jàmbur walla mu yangal ko ba du saxati da fay fay juroom i giléem. Baaraam bu ne ku ko daggal nit fukk i giléem la koy fay.Jam-jamu muudiha mooy jam na ko ba weex-weexu yax ba feeñ waaye fa la yem juróom i giléem la koy fay, jam-jamu munaqila ku ko def nit da nga koy fay fukk i giléem ak juróom mooy ginnaaw bu mu dindee yàppu yaram wi dem na ba laal yax ba tojaale ay ferñent ca yax ba nga xam ni soo ko doon faj fàwwu nga dindi tojit yu sew yoo yu, maamuuma mooy ba yegg ca yuur ga moom ceerug diya moo koy fay, ci bopp walla jë lay am.Jam jamu jaa’ifa ceerub diya moo cay war moom ca ginnaaw walla biir lay amee ndax jam-jam la buy sar ba ca biir ba.Bépp xaañ-xaañ walla jam-jam bu àggul ci yax ba di feeñ, àttekat ba mooy   seet la ca jaadu mu wax ni na ñu ci fay nàngam niki yeneen xeetu jam-jamu yaram yi.Bu kenn jamee kenn te tayu ko du ñu ko wax fayal fa saa sa ndax da ñuy xaar ba xam koo ka day faatu am déet, su faatoo bakkan lay gàddu waaye da ñuy bàyyi ba koo ka wér ñu soog koo wax fayal nàngam.Ku gaañ nit te tayu ko lu yeggul ca yax ba, wér te juralu ko benn ñaaw-ñaaw ca yaram wa darra du ko ca fekk, bu ko tayoon kon di na ñu ko yar.Yi ñu tudd ci ginnaaw bu ko waay ja tayul te mu wér te amul genn légét walla ñaaw-ñaaw du tee mu fay la mu yellool, ni ñuy fayantoo ray yi la ñuy fayantoo jam yi bu dee ka ko def da koo tay ba mu des yiy sank bakkan, niki nit def kenn darra te amaana bu ñu ko ko defee mën naa am mu faatu niki maamuuma ak jaa’ifa ak munaqila.Yi nga xam ni ci ku ñu ko fayu xayna bakkanam des ca da ñu ko naan fayal diya yem ca, su boo baa yit moom doŋŋ moo koy fay ak koo xam ni moom moo waxal boppam moo ray waay ji ci teeyu bakkanam te ñu topp ko diya war ca, su tayul gaañ ga mën naa bokk ak mbokk ya fay la ca war ci alal, su matul ceerub diya moom doŋŋ mooy fay, su matee ceerub diya te bu ñu ko fayan-took moom amaana mu faatu kon na mbokk ya ànd ak ki ko def ñu fay alal ja.Ku ray boppam te tay ko muy xaru walla mu ñàkk koo tay, kenn du dajale alal di ko jox ña gën a jege ciy mbokkam.Mbooloo bu ñu rayee góor mbaa jigéen ci takktoo su boo baa ñoom ñépp la ñuy ray.Ku màndi, màndi gu xaraam bu rayee nit da ñu koy fayantoo ci moom ray ko, bu dee la mu màndee du lu mu tay niki naan soow mu bari walla garab mu màndal ko te tayu ko ñoo yemoo.ab dof bu rayoon nit du tax ñu fayu ko ci moom, da ñuy seet mbokk i dof bi ñu fay diya ja.Jullit bu rayee yéefér da fay fay diya ja waaye deesu ko fayantoo ci moom waaye bu yéefér rayee jullit di na ñu ko fayantoo ci moom.Diggënte gor ak jaam ak jullit ak yéefér deesu ca fayantoo jam-jam ndax da ñuy jàpp ni amu ñug nawloonte ci wàllu dereet.Kiy jiitël daaba mu topp ko mu koy wommat, lu daaba ja dëgg walla mu yàq ko koo ka moo ko war a fay ndax da ñuy jàpp ni waroon na ñu koo mën a tëye   ba du yàq loo lee waaye bu yàqee loo xam ni boroom mënu ca woon darra niki mu yàq ci geenam walla mu màtt ko ci ab gémmiñam nga xam ni boroom daaba ja mëneesu ko caa tuumaal darra kon ka ñu yàqal da fay muñ rekk, du mujj fenn waaye bu ñu xamee daaba ja ci gaañe kon su boo baa moom bo-room da fay fay, gàddu la daaba ja def.Lu toll ni ceerub diya dees na may ki koy fay mu fay ko ci at, diya dees na ko fay ci ñett i at, genwàllu diya ci ñaar i at, diya yit ni ñuy donnee ci miiraas la ñu koy donnee.Ku yàq ëmbu jigéen di na ko fay lu war a tollook diyag ndey ji bu ñu ko xaajoon fukk, ki yàq ëmb ba jox ko benn ba, muy teew fa saa sa.Ku ray nit te tay ko te waroon a bokk ci ñiy donnu kon su boo baa du ca donnu darra, diya ja mu war a fay it du ca donnu darra, bu ko tayul du donnu ca diya ja darra waaye di na donnu ca alalu ki faatu la ko ca yoon jox.Mbooloo bu ñu rayee kenn rayug àddu-kalpe, yoon da ciy àtte, àtte bu dëgër ngir mu bañ a amati, su boo baa ñoom ñépp la ñuy ray doonte kenn mbaa ñaar ñoo ko ca ray.Ku ray bakkan te tayu ko da ñu koy sant kaffaara te day war ci moom, su dee ca jamono ya jaam amee da fay goreel jam bu di ab jullit, bu ko amul mu woor ñaar i weer yu sësëloo.Bu ko rayoon te tay ko kon kaffaara ga du nekk lu war ci moom du tee tam da ñu koy fayu ci moom.Sindiiq baaxul mooy kuy feeñal ni ci waa lislaam la bokk te la mu ëmb ci biir ag kéefér la ndax ag yàqam da fay bari ngir nekk gu muy nekk ci biir jullit yi, bis bu feeñee lu mu tuub tuub deesu ko nangu da ñu koy ray.ab njambarkat buy téqale ay nit di soppiy jëmm di takk xala bu koy defee wax yuy tektale ag kéefér, su boo baa moom da ñu koy jàppee ab yéefér te bu ñu ko xamee ci moom da ñu koy ray, su bëggee tuub tam deesu ko nangu.Bu dee la muy njabaree baat yu aayul la niki Alquraan la walla baatu injiil walla yeneen baat yu teey kon su boo baa njabar ga lu xaraam la waaye du ko tax a doon ab yéefér, la mu cay am it lu xaraam la da koo war a tuub bàyyi ko ngir ragal layoo ëllëg diggëm ak Boroomam, deesu ko ca ray.Ku murtad muy góor muy jigéen mooy génn ci lislaam ci wax lu ko ca gé-nnee mbaa mu jëf ko, su nangoo tuub dellu ci lislaam ñu bàyyi ko, su nan-guwul a tuub dees koy ray ndax kenn forsewu ko ci dugg ci diine kon ginnaaw   bu ca duggee ba xam sekre ya ne bokkatu ci dees koy ray, di na ñu ko may ñett i fan ba xam di na tuub, ñett i fan ya bu jant bay so te nanguwul a tuub dees na ko ray.Koo xam ni jullit la gëm ni julli war na waaye mu wax ni du julli ngir ag tàyyeel, koo ku ilimaan da koy woo bu waxtu julli jotee ni ko julli ajuwul cig tàyyeel ak sawar waaye lu war la ci bépp jullit mu koy jooxe ci waxtoom keem sa man-man, digël ko mu julli di ko ko digël ba waxtu wa daanaka benn ràkkaa du ca xaw a xaj, bu nangoo julli ñu bàyyi ko bu ko nanguwul ñu ray ko rayug gétën mooy du tee ñu jàppee ko ab jullit, di na ñu ko sang, sàng ko, jullee ko, suul ko ca almeeru jullit ya, ña ko war a donnu donnu ko, du tee ku siiwee mbaax niki ilimaan ja baaxoo jiite walla mbooloo soppu ñu seenug teew ngir mu doon ab jàjji ak jàngale ci ñeneen.Koo xam ni daa gëm ni julli du lu war, koo ku bu fekkee duggoon na ci lislaam kon murtad na ndax lislaam nanguwul gëm lii weddi lii, lépp ngay maase gëm, da ñu koy may ñett i fan ngir mu tuub xam ni julli lu war la te fas yéenee def ko, bu ñett i fan ya matee te tuubu ko ñu ray ko, bu ñu ko rayee rayug kéefér la, deesu ko sang deesu ko sàng deesu ko jullee, deesu ko suul ci almeeru jullit ya, alalam da fay dem ca Baytil maal jullit yépp yem ci, ay mbo-kkam tam du ñu ko donnu.Ku ñu gis mu yor alal ju asaka war, ñu laaj ko ko mu bañ, da ñu koy foqarti ci moom, bu ñu ko rayoon ca foqarti ga mooy ñàkk bakkanam rekk.Koo xam ni war naa mën a aji ndax gisëlu ñu ko ag wéradi walla ag ñàkk te defu ko kon da ñu koy bàyyeek Yàlla rekk xayna mu am ngànt lu ñu xamul.Ku ŋàññ Yonent bi SaWS te nekk mukkàllaf da ñu koy ray, bu bëggee tuub tam kenn du ko nangu.Yahuud yi walla nasaraan yiy dundandook jullit yi ku ne nekk ca la nga ne, ñoo ñu ku ci xas Yonent bi SaWS te bokkul ak la ñu ko daan weddee niki wax ni arab la rekk waaye bu ko weesoo niki naan dub Yonent kon da ñu koy ray, ku ci weddi Yàlla ci lu bokkul ak la ñu daan wax niki naan ñett i Yàllaa am ci nasaraan yi bu ko weesuwul deesu ko ray, bu ko weesoo niki mu weddi yenn ciy sifaati sunu Boroom niki mu ne Yàlla lewetul kon da ñu koy ray waaye bu fekkee nangu naa tuub dugg ci lislaam kon ñu bàyyi ko.ab àddu-kalpe kenn du ko jéggël mukk, bu rayee kenn fàwwu moom it ñu ray ko, bu dee rayul kenn kon ilimaan la ñuy wax mu seet la ca jaadu ci bi mu ko tàmbalee def ba fi ñu ko jàppee la mu ca yàq ak la mu ca lore, benn ray war   ca walla takk ci garab ba noppi ray ko walla dagg ci ab juuyële te mooy dagg loxob ndeyjoor ba ci tikku-jara ba ak tanku càmmooñ ba ca dojor ba walla ñu dàq ko ba ca ab dëkk tëj ko fa ba mu tuub tuub gu sell, bu dikkëlee boppam tuubsi da ñuy seet lépp lu mu mos a def nit di na ñu ko sañ a fayu ci moom, bu ñu ci jàppee kenn walla ñaar da fay mel ni jàpp na ñu ñépp, moom walla ñoom ñiñ jàpp da ñuy gàdduwaaleel ña raw.Ku njaalóo tey gor te fekk mu sangewu mooy ci góor walla jigéen mi ngi ci ab sëy bu wér ci lislaam, jote, jote gu amul genn sikk nga xam ni du ci jamonoy mbërëg walla wësin, da ñu koy ray ci woo mbooloo ñu koy sànni ba mu faatu, bu fekkee moom mi njaalóo sangewul mooy ku sëyul walla sëyoon na waaye jotul a joteek ka muy sëyël jote gu wér, su boo baa da ñu koy caw téeméer i yar, yóbbu ko ci ab dëkk tëj ko fa at ngir tumurankeel ko waaye bu dee jigéen ginnaaw bu ñu ko cawee deesu ko tumurankeel.Ku njaalóo fàwwu ñu seet ba am firnde yu wér ba noppi ci def gi, ba ca njëkk mooy mu waxal ko boppam te kenn forse wu ko te ànd ak sagoom, su boo baa yit da ñu koy def la ca war, bu dee jigéen ju amul jëkkër jékki-jékki ëmb walla ci seedey ñent i góor yuy gor te kàllafe te maanu, bu ñu gisan-doowee sawukaayu góor ga di dem ca sawukaayu jigéen ja ni ab tusngël di demee ca deñcukaayam di njaalóo te ñu bokk benn waxtu wu ñu ko gisee, mën a waat ni seen bët la ñu ca teg bu wér, su boo baa la ñuy jàpp ni koo ka njaalóo na.Bu ca amee kenn ku ni gis naa mu toog ci kawam waaye wóoru ko ba xam àgg na ci moom, ñett ña des ni wóor na léen, su boo baa yoon da fay jàpp ni ñett ña xas na ñu seen mbokkum jullit ci ni njaalóo na te amu ñu ca lu wóor, su boo baa da ñu léen di caw cawu ku waxal nit njaalóo te saxul, mooy juróom ñett fukk i yar, ka wax ni gisul moom di na mucc kenn du ko caw.Ku kàllafewul bu njaalóo deesu ko caw deesu ko ray da ñu koy yar rekk ngir mu bañ koo defatiBu jigéen ju amul jëkkër ëmbee wax ni da ñu koo forse waaye du moo ko coobarewu, du ñu ko gëm da ñuy jàpp ni da fa njaalóo daa di koy gétën li war lu dul ni daa am ay seede yu wér yu ni mos na ñu koo yóbbu ci kaw doole walla mu jàmbat ko àttekat bi ni ko daa am ku ko jaay doole ba siif ko kon bu ëmb ja feeñee ca kanam daa ñu jàpp ni la mu wax noo nu la demee walla muy jigéen ju mosul a sëy te ab sawukaayam di nàcc ngir wone ni da ñu koo forse.ab nasaraan akub yahuud ku ci siif jullit bu jigéen da ñu koy ray.  Ku waxal boppam ni daa njaalóo ba ñu war koo ray mu dellu wax ni njaalóowul da ñu koy bàyyi rekk.Ku jëf jëf i nitu Yonentub Yàlla Lóot ya te mooy goor di sëy ak moroomam, àtteb lislaam ci ñoom mooy da ñu léen di ray ñoom ñaar ñi ko coobarewu nga xam ni kenn forse wu léen ci, moo xam sangewu na ñu am déet.Ku xaste te mooy tuumaal nit njaalóo te saxul, da ñu koy caw juróom ñett fukk i yar ba bu ëllëgee du ko defati, ab yéefér it bu xastee di na ñu ko caw juróom ñett fukk i yar, ku xas ab jaam walla yéefér tooñ la naam waaye du tax ñu caw léen.ab jaam dëgg-dëgg ci lislaam mooy ku ñu woo ci lislaam mu bañ, ñu ni ko dañ lay bàyyi ci sa diine te ngay jox lislaam galag (impo) mu bañ, ñu wëlbëtiku xeex ak moom ba jàpp ko.Ku xas xale bu jigéen waaye jëmm ja daa kàllafe dees na ko caw ngir ag yàq der, bu dee daa ndawe ba ku ko xas it du tax ñu gëm ko deesu ko ca caw, ku xas xale bu góor bu kàllafeegul it du tax ñu caw ko.Ku kàllafewul bu xastee walla moom ci boppam mu njaalóo du tax ñu def ko la ca war da ñu koy yar rekk bàyyi ko.Ku wax nit ne ko diw ma ñu xam ni mooy baayam nga ni ko du sa baay yàq nga deram dàq nga ko ci askan wa ñu koy askanalee da ñu koy caw niki ku xaste.Ku gaaral nit ci bañ a jaar ci digg ba ne ko da ngaa njaalóo waaye da nga koo junj da ñu koy caw niki ku jaar ca digg ba.Ku xas ñu bari te kenn cawlu wu ko bu ñu ko jàppee dóor ko di na ko mën a setal ca xas yépp.Ku def luy waral gétën te jotu ñu koo gétën niki naan sàngara mu def ko ñaar i yoon mbaa lu ko ëpp walla mu njaalóo benn yoon mbaa lu ko ëpp, yoo yu yépp da ñu koy jàppee ni genn, du aajewoo yoon bu nekk ñu caw ko ca cawug boppam.Koo xam ni gétën gu bokkul ak ray da koo war mu def loo xam ni ray da caa war niki mu njaalóo te sangewul walla mu naan sàngara caw war ca mu wël-bëtiku ray ab jullit te tay ko, su boo baa du aajewoo ñu koy caw yar i njaalóo, du aajewoo yit ñu koy caw ngir naan sàngara ga waaye xas gi mu xas ab jullit di na ñu ko ca gétën ba setal derub ka mu tuumaal door a fayantook moom ray gi mu ray ab jullit te tay ko.  Ku naan lu mu néew-néew sàngara wallab njambaan moo xam ni da fay màndal doonte màndiwul du tee ñu caw ko juróom ñett fukk i yar waaye tëj kaso du ca war.Ku ñuy gétën ci caw da ñu koy summi waaye da ñuy suturaal awraam, bu dee jigéen lay tax yar ya du metti la ñuy futti waaye lépp lu mënul a tee yar ya metti da ñu ko cay bàyyi, da ñuy jal suuf tooyal ko dëj ca ka ñuy caw ngir su tuuree ndox ca dóor ya ndox ma ñu ca wis di na ko suturaal ba kenn du ca xam darra, xàcci gi da fay digg-dóomu yar ya yit da ñuy digg-dóomu.Ku ëmb ñu war koo gétën da ñuy bàyyi ba mu am doom, ku njaalóo ba ëmb ca du tax ñu gétën ko ci biir ëmb bi, ku tawat it da ñu koy bàyyi ba mu wér.Ku njaalóo ak bàyyima du tax ñu def ko niki ku njaalóo ak nit da ñu koy yar rekk bàyyi.Sàcc da ñu koo sàkkal nisaab joo xam ni bu dee la nga sàcc àggu ca kenn du dog sa loxo, bu dee ci wurus bu matul kaaru dinaar, bu dee ci xaalis bu matul ñett i dërëmu yoon, da fay fekk it mu sàccee ko ci ab deñcukaay waaye bu ñu nee fu mu ko fekk ñu ne fii da ñuy jàpp ni ki ñu sàcc moo sàgganee alalam.Ku fëkk alalu jàmbur nga xam ni bi muy ñëw yaa ngi koy séen mu ñëw siif daa di daw du ñu ko jàppee sàcc ndax sàcc mooy koo xam ni bi muy ñëw da fay làqu buy dem da fay làqu.Ka sàcc bu dee góor walla jigéen walla jaam ñoo yem loxob ndeyjoor ba la ñuy njëkk a dagg ca tikku-jara ba, bu sàccaatee ñu dog tankub càmmooñ ba ca dojor ba, bu sàccaatee ñu dog loxob càmmooñ ba ci tikku-jara ba, bu sàccaate ñu dagg tankub ndeyjoor ba ci dojor ba, bu sàccaatee juróomeelu yoon da ñu koy dóor tëj ko kaso waaye amatul lu ñuy dagg ci moom.Mukkàllaf mu waxal boppam ni daa sàcc ci sago kon da ñu koy def la ca war, bu ñu ko waree dagg, dagg ko, bu wëlbëtikoo ci bi ñuy waaj a dagg loxob ndeyjoor bi ni sàccu ma kon dog ga la ñuy bàyyi waaye du tee di na ñu ko topp sàcc ga mu fay.Liféeg la mu doon sàcc génneewu ko ca deñcukaay ba deesu ko dog niki ku ñu yuuxoo rekk mu daw te jotu caa génnee darra, bu ko xasee génnee rekk doonte da koo sànni ca biti da ñu koy dog niki noo nu ku sàcc lu ñu deñcaalee ak ab néew niki càngaay la te jotu koo génnee ca bàmmeel ba du ñu ko jàppee sàcc waaye bu ko xasee génnee lu mu néew-néew bu ñu ko jàppee dog ko ndéem mat na nisaabu sàcc gi ñu waxoon sank.  Ku yëgloo ba ñu digël ko mu am lu mu fa sàcc da ñu koy jàppee ku wor waaye deesu ko jàppee sàcc.Meññent mu garab meññ ca àll ba ku ko fa fekk sàkk ca deesu ko jàppee sàcc waaye bu dee daa nekk ci kër walla ñu aj ko ci kaw garab ga ci lay nekkee deñcukaay.Ku dogaale jur ca àll ba yit kenn du ko dagg waaye bu dee fu ñu baaxoo yendu nga fekk léen fa dees na ko jàppee sàccKu sàcc mbaa mu njaalóo ba àttekat bi yëg ko deesu ko mën a tin ngir ñu bàyyi ko fàwwu ñu doxal santaane Yàlla.Bu dee nit da fa xas kenn ci tuumaal ko dox tanku caaxaan ñu war koo caw ca loo la waaye ginnaaw mën naa gën a yàq deru ki ñu tuumaal ndax bu ñu nee diw da ñu koy caw bu ñu laajee lu tax kon tuumaal ga da fay gën a siiw te su boo baa deru waay ja da fay gën a yàqu kon moom mi ñu xas su bañee tuuma ja siiw mën naa wax ñu bàyyi ka ko xas doonte am na ay wuute.Ku sàcc ci lafu mbubbu walla poos walla kaala ak yu ni mel dogeef ko ndax ay deñcukaay la ñu doonte boroom da doon nelaw.Màngasin bi ñuy deñc yëfu jullit yi walla Baytil maal ku ca sàcc lu mat ni-saabu sàcc kon dogeef ko.Ki sàcc dagg ga ñu dagg cëram du tee bu fekkee ku ko topp mu mën a fay kon da ñu koy topp mu fay boole ca, bu dee ku ko topp du mën a fay kon da ñu koy dagg rekk bàyyi ko.Bu dee la mu sàcc matul nisaabu sàcc mbaa fa mu ko sàccee daa ma-tul deñcukaay yoo yu deesu ca dagg kenn waaye fàwwu ñu topp ko mu fay doonte daa ñàkk.Fitra (bind bu rafet), xaraf, wat karaw, koddaay ak suturaal awraBokk na ci yiy tax sa bind bu rafet bi la Yàlla bindee feeñ juróom :Boo amee ay mustaas nga wàññi ko ba catu tuñ yi di feeñ te bañ koo wat ba mu set ndax mook sikkim da ñoo wax ni wat léen ba ñu set xaraam na doonte chaafii ak abuu Xaniifa da ñoo jàpp ni da nga koy wat ba mu set, Lewwi ay wee ci bañ koo bàyyi mu wéy di gudd, Xuuf karawu poqotaan moom sax la ñu gën a taamu ci wat gi, Wat karawu naq,   Wat yu dul yoo yu te mooy yeneen karaw yiy sax ci yaramXaraf sunna la ci góor, da ñoo wax ni bu demee bay magum jëmm te xara-ful su boo baa moom mooy xarafal boppam ndax keneen xool awraam da fay nekk lu xaraam, bëgg a def sunna du tax nga toggoo lu xaraam.Sunna su dëgër la, fa ñu ko gën a soppee ci nit mooy bu amee juróom ñaar i at ba ba muy  am fukk i at, sib na ñu xaraf gone bis ba mu juddóo walla bisu ngénte ba.Koo xam ni ragal na ni bu ko defee mën na caa loru ngir tawat ju nekk ci yaramam, jéggëlees na ko ko.Ku judduwaale xaraf sopp na ñu, ñu jaarale ca saatu, bu ca darra desee lu ñu war a dog ñu dog ko, bu ca darra desul ñu bàyyi ko noo nu.La ñu cay daggee tam sobe la. Dees koo war a suul fu sori waaye deesu ko suul ci jàkka, deesu ko wacc ci biti tam.Jigéen li ñuy tuddee xaraf ci moom mooy tonni as tuut ci liy nekk ci ab sawukaayam sopp na ñu ko.Yonent bi SaWS li mu diglewoon mooy sikkim ba ñu bàyyi ko muy wéy di gudd, imaam Maalik nee na bu dee sa sikkim ëpp na bu nit yi lool ci guddaay bi ak yaatuwaay bi mën nga koo wàññi ba mu yem.Ku bejjaaw suub karawam ngir mu ñuul, bu dee jéem caa nax kenn la ci jublu niki am koo bëgg a takk di ko won ni waxambaane laa kon da fay xaraam, bu koy def ngir mën a dem ca xare ba yéefér yi jàpp ni gone la ngir ragal ko tuyaaba la koy jurël, jàppal ni luñ sib la ndéem lii koy xaraamal raxu ca walla lii di tax mu jur tuyaaba, fuddën ko moom aayul.Yonent bi SaWS tere na tereg xaraamal góor ñi sol yëre sooy niki takk jaaro oor.Jaaro weñ gu ñuul walla përëm walla xànjar da ñu koo sib ci góor ak ci jigéen waaye mën naa wut moom góor gi jaarob xaalis, da ñu cay saart muy benn du ko weesu bu dee jigéen ji sañ naa def wurus ak xaalis yépp ci lépp lu muy sol walla mu koy takk ngir mottalikoo ko doonte ay dàll la waaye sañu caa am lal wallab taabal ndax bokku ñu ci yi ñuy sol walla di ko takk, góor moom am na beneen yitte bu dul waaj.Ba tay boo amee jaasi mën nga koo xoobee wurus mbaa xaalis, ab kaamil der wi ko ëmb mën nga koo xoobee wurus walla xaalis waaye deesu ko def ci   laabug fas walla paaka walla leneen ci say yëf, sañoo koo xoobee wurus walla xaalis ndax da fay xaraam.Li ñu taamu mooy boo xasee ba am jaaro te sañ koo takk nga def co ci sa loxob càmmooñ ca baaraamu sankalañ ba ndax loxob ndeyjoor ngay faral di yóotoo, góor benn jaaro kepp la ñu ko may ci yoon mu takk ko te xaalis la war a doon te warul weesu ñaar i dërëmu yoon, boo koy seet matul juroom ñaar i ngaraam.Sol loo xam ni daa am sooy te muy lu xaraam boole ca beneen yëre bu aayul sib na ñu ko doonte am na ñu ni daa xaraam, am na tam ñu ni darra nekku ca, sib gi moo gën a mat a jàpp. Bu fekkee la ca dem ci sooy matul benn baaraam niki kuy ràbb kon deesu ko sib.Jigéen du sañ a sol loo xam ni yaram wa day feeñ niki mu yaraax ba boo xoolee yëre ya di gis yaram wa ca biir walla mu dangal ko ba mu sës ciy cëram, bu ñu génnee ak bu dee génnu ñu te toog ak ku warul a gis seen yaram, góor it liy awraam sañu caa sol loo xam ni ku xool yëre ya di gis yaram wa ngir yaraax walla mu dang ba sës ciy cëram. Sol ko ci kanam ki ngay sëyal darra nekku ca.Góor sañul a sol ay yëre yu gudd ba ëpp ngir puukërewu, yëre ya mën naa ñëw ba aksi ci dojor ya yem ca mooy tax du gaaw a taq, jigéen it sañ naa sol ay yëre yu gudd bay buubu waaye bum buubu ba ëpp.Boo solee ab làmbaay gu sa benn mbagg di feeñ te boo yëkëtee say loxo lu bokk ci sa awra yaw góor gi feeñ ndax jiitëloo geneen yëre, xaraam na ci julli bu dee nekkoo ci julli da ñu koy sib, bu ko mbalaan jiitóo da ñu koy sib ci julli. Mukkàllaf mu ne buy julli walla mu ñàkk a wéet nga xam ni ab jàmbur mën na koo gis da fay xaraam ci moom mu bañ a sàng awraam, bu julliwul te wéet moom doŋŋ walla mu toog ak ka muy sëyël, da ñuy sopp mu sàng awraam ngir rus Yàlla ak malaaka yi.ñaar i góor walla ñaar i jigéen ku ne def yaramu neen seen i awra di jonjoo ñu sàngoo benn mbalaan muy mbàjj muy sër daa xaraam.Génnug jigéen da ñu koo dangal lool, da ñu koy xaaj ñett i xaaj :Màgget mu jigéen mi kenn xoolatul sañ naa génn, kiy jigéen tey ndaw te am taar ak lu mu waajee te xayna su génnee kenn di na ci am fitna da ñu koy aaye génn ga, kiy jigéen te amulub taar amul lu mu waajee mën naa génn ci lu mënul a ñàkk niki bu kenn faatoo ciy waajuram walla mbokk mu jege walla muy siyaareji waajuram mbaa muy faji soxla su ko kenn mënul a fajal ku dul   boppam waaye da ñuy saart buy génn mu sol col gu mat sëkk ba darra ci aw yaramam du feeñ, du waaj du xeeñoo xet gu neex. Balaa dem it dees na seet ba xam fa mu jëm darra ci xeetu déjjéetu ak i po ak jaxasoo góor ak jigéen yu aay yi am na fa am déet, bu fa amee rekk du sañ a demati waaye bu dee ab céet ndax da ñu koo jàppee mbégum jullit yi ndax manees na cee tëgg ab ndënd gu ñu foor ci genn wet te du am jaxasoo góor ak jigéen, wuute na ñu ci guñ foor ñaar i wet yépp, tabala tam am na ñu ko xaraamal, am na ñu ko sibal, am na yit ñu ko daganal.Xaraam na ci góor mu wéet ak jigéen ju ko xaraamul nga xam ni boo ko dee seet mën na koo takk ci yoon te na ko moytu bu baax, liy tax mu sañ koo xool ngànt lay doon niki bu ko waree seede ci mbir muy aaje mu xàmmee ko walla muy doktoor di ko faj walla mu bëgg koo takk soxna te bañ a wéet ak moom, màgget mu jigéen, góor guy jàmbur ci moom mën naa xool kanamam ak ay tenkam ci anam gu ne du ñu ca saart ngant.Góor ak jigéen ñoo ci yemoo, xaraam na ci ñoom ñuy jokk seen karaw te mooy jël geneen karaw yokk ko ci seen karaw, bu dee lu mu def ni mbaxana nga xam ni jokku ko ci da ko ciy teg noo na bu ca noppee dindi ko kon mu dagan.Jam ci tuñ walla siiñ walla ci kanam gi daa xaraam ci góor ak jigéen yépp.Sopp na ñu booy sol dàll walla ay bot walla tubëy nga jiitël tanku ndeyjoor bi, booy summi nga njëkk a summi tanku càmmooñ bi.Taxaw sol say dàll ak nga toog sol ko door a taxaw bu ci nekk baax na, sib na ñu sol benn dàll di dox ak moom.Nataal boo xam ni lu amug ruux la, def ko ci ab këyit walla miir da ñu cee wuute am na ñu ni daa xaraam, am na ñu ni da ñu koo sib ndegam nekkul ab istati moo tax li Yonent bi SaWS waxoon ni ñiy gën a metti mbugël bis peñc ñooy ñi daan foto ndax da ñu léen di wax ñu dekkal ko, ñenn ñi da ñuy wax ni bu dee da nga koo def jëmm ju ni léng muy ab istati waaye bu fekkee da nga koo def ci ab këyit walla miir du xaraam da ñu koy sib waaye boo ko defoon ci mbubbu mu ñuy sol walla ci ab sijaada deesu ko sib ci waxu ñenn ñi waaye bañ koo def moo gën.Boo fotowoon lu mel ni garab walla oto mbaa saxaar walla taabal darra nekku ca.  Mbiru jënd ak jaaySunu Boroom daganal na jënd ak jaay, riibaa la xaraamal, njëkk lislaam ni ñu daan lebalantee riibaa daan na ca am bu baax ndax da ñu daan def boo ameelee nit bor ba fay ga jot da naan la benn nga fay ko walla mu toppale dele ba te bor ba yokku, su ñu àggaatee ca dele boo ba te mënoo koo fay mu toppaleeti ko yokkaat ko nga xam ni bor ba mënoon naa toll ci junni dem ba doon junni yu bari, lépp lu ñu teg ca na bor ba tolloon riibaa lay doon ndax koo lebal te mënu laa fay toppale dele ba mënul a ñàkk.Wecciku xaalis ak xaalis du lu aay waaye fàwwu li nga koy jox ak li mu lay jox yemoo kepp te mu nekk loxo ak loxo waaye bu ëppëntee darra muy riibaa niki ngeen doon weccante ci cfa ak cfa ci loxook loxo waaye daa ëppënte kon la ëpp noo nee riibaa lay doon ndax li ngeen di joxante daa war a yemoo, bu dee ñaar i xaalis yu bokkul niki oro bi ñuy wecciku fii ci réew mi yemoo du ca mën a am.Ba tay morsoy wurus walla xaalis ci wàllu tëgg bu ñu ko doon weccoo tam daa war a yemoo rekk, bii moo gën a rafet bee du tax mu ëppënte, ba tay bu doon wurus te da fay doon loxook loxo fa saa sa ndax ag yéexe bu ca amee niki nga joxoon ko mu xaar ba ca kanam soog laa jox riibaa la.Boo dee wecciku xaalis ak wurus du ñu mën a yem ndax wurus daa ëpp daraja waaye yéexee ga moo cay aay, loxook loxo la war a doon.Bu fekkee da ngay wecceeku ñam ñu lay jox ñam moo xam xeetu pepp la walla lépp lu ñuy dundee walla ñu koy defaree togg ga, boo ko koy jox mu lay jox loo xam ni mook li nga ko jox ñoo bokk xeet bu ëppëntee riibaa lay doon te day aajo mu nekk loxook loxo, rafetaay ba ak ñaawaay ba du ci darra.Bu dee la ngeen di weccoonte mëneesu koo deñc di ko dundee niki xeetu paytéef yi (furuwi) ak legum yi mën naa ëppënte doonte benn xeet bi la, bu dee ay xeet yu bokkul tam mën naa ëppënte waaye yéexee gi du dagan benn yoon.Ndox mu ñuul kepp nga mën a jaay ñu fay la ko ñam te mën naa bañ a doon ca saa sa, nangu na yéexee nangu na tam ëppënte niki nga koy jox ndoxum taw mu lay jox ndoxum robine waaye na nekk loxook loxo.Bele (blé), lors (orge) ak suwtu ñoo bokk xeet nga xam ni bu ngeen ko doon jaayante day aajewoo mu yem kepp, raseng (raisin) daa bari melo fi ñu koy bayee waaye yépp da ñu koy jàppee benn xeet, raseng bu mu la man di jox ak yaw it boo ko man di jox daa war a yemoo, tàndarma tam noo nu yépp benn   xeet la ñu. Giiru sëb yi da ñu léen di jàppee ay xeet yu bokkul moo tax mën na ñu ëppënte.Mbooleem ñi ame ñent i tank da ñu léen di jàppee benn xeet moo xam yi dëkk ci kër yi la walla ya ca àll ba, bu fekkoon yàppu nag daa jafe te yaw nga koy jox yàppu giléem te jafewul a am du tax ëppëlënte am ca daa war a yemoo kepp.Mbooleem yiy naaw tam benn xeet la ñu léen di jàppee.Mbooleem li ñuy nappee ci géej tam noo nu benn xeet la ñu léen di jàppee. Bu ñu la waxee ni nàngam benn xeet la xamal ni lay bàyyeekoo ca yàpp wa niki gerees ga benn xeet la ñu koy jàppee, soow ma noo nu ak foromaas ba ak bëer ba ak diwñor ba.Boo jëndee ñam ñu war koo natt jox la te nattaguñu ko doo ko mën a jaayaat te jotoo ci. Bu dee lu ñu jal nga xam ni kenn du ko natt, ñu jaay la ko noo na mën nga koo jaay te jëlagoo ko.Bépp xeetu ñam walla randaay mbaa lépp lu ñuy defaree ñam mbaa xeetu naan nga jënd ko te jotagoo ci doo ko mën a jaayaat fàwwu nga xaar ba jot ci ndare ndox mu ñuul mën nga koo jënd jotagoo ca daa di koy jaayaat.Lépp lu ñuy garaboo mbaa ñu koy def jiwu te amul diw gu ñu cay segalee mën nga koo jaay te jotagoo ci.Bu ñu la abalee aw ñam ngir Yàlla niki ceeb niki nga demoon ci boroom butik bi mu abal la barigo ceeb men nga koo jaay te jotagoo ca, bu doon nak da nga koo jënd di ci wut benefiis doo ko mën a jaayaat te jotoo ci.Bu ñu la jaayee ñam wu ñu war a natt mbaa peese te jotagoo ci mën ngaa ñëw bokk ko ak kenn, ñëw it féetele ko keneen tam mën naa nekk, xàcc it dagan na mooy ngeen jubóo ba nga ameel ko njëg mu ameel la marsandiis ginnaaw ba nga tëye sa njëg mu tëye marsandiisam.Bu ngeen dee jaayante walla nga koy defloo di ko fay walla ngay luwe ci moom darra walla moom muy luwe ci yaw darra da fay aajewoo ñu xam la ñu cay fay bu wér ba noppi muy lu wóor, du nekk lu ñu sàcc xamu ñu ba xam di na feeñ am déet moo xam la ñuy jaay la walla la ñuy jënd walla la ñuy fayee kay ligéey, àpp ba yit daa war a leer, bu amul rekk mu xaraam.Bépp njaay mu amug wóoradi daa xaraam niki ñu lay jaay darra cig xayma   walla nit ne la da ma la koy jaay waaye lu diw wax ni mooy njëg ga nga fay loo la.Jaay lu ñu umple walla njëg lu ñu umple daa xaraam niki ñu waxoon ni ëmb bii da ñu la koy jaay te doo xam lu ci ne, loo ci fekk jël.Jaay lu àpp ba leerul tam xaraam na.Booy jaay darra, da fay xaraam nga nëbb ca ab sikk, bépp sikk boo ci xam da nga koo war a leeralal kiy jënd ba mu xam ko su bëggee jël su bëggul bàyyi, loo amee ci ndono sax war nga koo leeral kiy jënd ndax daa am ñu ko sib wa-roo koo nëbb kiy jënd. Jaxase lu baax ak lu bon tam xaraam na ci njaay walla nga jël royaal bi ne ko mooy piir ba.Publisite darra ba wax ca lu ca amul ba ka koy dégg defe ni noo nu la de-mee te demeewul noo na tam xaraam na, la ngay wax ca njaay ma daa war a fekk mu nekk ca, loo lu mooy wor ci wax.Bokk na ci wor ki ngay jaay ci jëf mooy nga wax ko lu seer lool ba nga xam ni moom lu mu mën a fay di na ëpp lay njëg ga dëgg, bokk na ca tam jox nit ki ndox mbaa ñam woo xam ni loo ko laaj mu fay.Loo mën a jaay nit ne ko boo ci gisee sikk doo ko xàcc kenn du ko jàpp ndax bu ko ca gisee sañ na koo delloosi.Bépp njaay mu yoon ni baaxul bu ngeen ko defantee du fasu, jaaykat bee moom la mu doon jaay ba tay kiy jënd moom njëgam, bu dee kiy jënd jotoon naa jël yëfam ba yóbbu kon bu ca darra xewee mooy tax darra war ko ca, bu dee yóbbu na ko te darra sikku ca da fay delloo ka ko jaayoon marsandiis ma, ka jaayoon delloo ko njëgam.Bu fekkee ñaar i mukkàllaf ñooy jaayante waxaale ba jubóo doonte jaaykat ba joxeegul la muy jaay, bu ca xàcc naree am di na aaje ñu bokk jubóo ca.Bu dee yoon daa seet am njaay gis ni baaxul ñu war a delloonte ñu gis ni njëg ga soppeeku na ci diggënte bi walla jëmmu la ñu doon jaay moo sop-peeku niki bu dee jur mu suuróon daa di yooy walla lu mel noo nu, su boo baa bis ba nga ca jotee fa xayma ba tolloon nga koy jox, bu dee jëmm ja soppeeku na mbaa nekkatu fa waaye muy lu ñuy peese walla di ko natt walla lu ñuy waññi, su boo baa darra du ca raw lu toll ni la mu ko joxoon kepp la koy delloo, mu delloo ko njëgam doonte gën naa yomb walla jafe ci diggënte bi deesu ko faale ginnaaw yoon nee na njaay ma baaxul.  Bu dee li ngeen doon jaayante mbirum suuf la walla kër te yoon ni njaay ga baaxul du tee ñu delloo boroom suuf sa suufam, delloo boroom njëg ga njëgam doonte njëg gi soppeeku na ci diggënte bi.Bépp leble buy indil njariñ ka doon leble xaraam na, mel ni nga lebal ko pepp mu lax ngir mu fay la mu yees.Njaay jëm ci dig daa wuuteek leble mat naa ràññee lool.Lëkkële leble ak njaay ni bu lii amul lii du am daganul, li war mooy bu ñu dee jaayante jaayante ci ag wet, bu ñu dee leble tam noo nu waaye deesu boole defandoo ñaar ci ab kontaraa.Nit aajewoo darra nga lebal ko ko, bu soxlaam fajoo mu delloosil la ko du ko yokk du ko wàññi da ñu koo sopp.Lu mel ni suuf si ñuy tëggee wurus mbaa xaalis ñu lebal la ko nga di ko jeex, yaw it nga fay ko suuf su mel noo na daganul ndax daa wóorul la ngeen cay fekk mën naa bañ a tolloo lool.Bu dee nit da laa ameel bor nga ni ko mën naa la koo wàññil nga fay ma ko ci saa si daganul.Bu dee da ngaa ameel nit marsandiis ne ko naa la fay léegi te dolli la te waxtu wa ngeen digëntewoon akseegul yoon di na ko nangu ndegam ci ab jaayante ngeen ko defeewoon ngir bëgg benefiis. Su fekkee da nga koo ameel marsandiis moo xam ni ngir Yàlla ngeen ko séqeewoon, bu la neexee nga fay ko ko fa saa te dele ba akseegul, li nga koy jox tam mën naa gën a rafet la mu la joxoon waaye fàwwu ñu tolloo. Bu ngeen àggoon ca dele ba te yaw nga dollil ko la mu la joxoon te saartu ñu ko ca ndax bu amoon mu yàqu, digóo ko ko woon tam, am na wuute As’sad moom da ni darra nekku ci ndax da laa defal njekk nga fay ko lu gën a rafet, Ibn Xaasim ne xaraam na ndax leble ngir Yàlla rekk a ca war na mu tolloon la war a toll, bu mujj bii moo gën a mat a topp.Boo ameelee nit xaalis ci ab jaayante walla mu abaloon la ko ngir Yàlla, boo ko teelee am te àggoo léen ca dele ba mën nga koo teel a fay ndax da ñuy jàpp ni wurus ak xaalis neex naa deñc, su ko soxlaagul moom mi ngay fay sañ na laa wax ni nga bàyyi ba àpp ba jot.Képp koo ameel marsandiis walla ñam te ngeen séqeewoon ko ngir Yàlla bëgg benefiis amu ca, boo ko amee te dele ba yekseegul mën nga koo teel a fay, bu dee bëgg benefiis moo taxoon doo ko ko mën a fay te waxtu wa ak-  siwul.Xeetu meññent walla pepp walla yiy law bala nga koo sañ a jaay da fay ñor waaye liféeg ñoragul nga xam ni weesoogul a yàqu doo ko sañ a jaay waaye bu ca lenn rekk tàmbalee ñor mën nga caa sukkëndiku far jaay tool bi yépp benn yoon, mbay bokku ci niki bu doon dugub walla leneen da ngay bàyyi ba lépp ñor ba noppi.Da ñuy saart ci njaay li ngeen di waxaale bu ngeen jubóo nga mën koo jéb-bële kon jën yi nekk ca dex ba te nappaguñ ko walla ñu nekk ciy taa-taa ndox kenn sañu koo jaay, lu ñu ëmb tam mu nekk ci biirub yaay ñeel mbooleem bàyyima yi mëneesu koo jaay, li ñu ëmb te juddóogul deesul a sañ a waxaale la muy ëmbi bis bu juddóo ba màgg, bii moom moo gën a aay, maniyu gi ci giléem gu góor te sañeesu koo jaay niki giléem gu góor gi di bu baax nit ñëw bëgg a jënd maniyu ga ci wax ni ay giléem yu jigéenam kepp lay tëb wëlis ke-neen nga xam ni giléem yu baax yoo yu moom rekk moo koy am, ni mu aayee ci giléem noo nu la aayee ci xar, fas, mbaam...Yoon tere na jaay xaj, Yonent bi SaWS moo ko terewoon, wuute na ñu ci xaj bu ñu yar ba mu mën a rëbb walla sàmm kër walla ñu mën koo yónni muy dem ak a dikk waaye bi gën a wér mooy kenn sañu koo jaay.Lu ñu rendeegul niki xar walla béy bu taxaw nga seet lu mu bokkal benn xeet niki boroom ñent i tank mu jox la yàpp yaw nga jox ko la ñu rendeegul daganul niki mu joxla fukk i kilo yàppu nag nga jox ko xar mu ñu rendiwul, bu ñu bokkuloon xeet yoon nangu ko niki mu jox la ñett i kilo yàppu xar nga jox ko ginaar fa saa sa.ñaar i njëg daganul niki nga ni sama marsandiis mii ku koy jënd ci saa si ma jaayee la ko téeméer, ku ko jënd di fay weer wu dee ma jaayee la ko téeméer ak juroom fukk, bu leeree mu baax li koy yàq mooy kenn jékki-jékki jël ko te ràññee wu ñu ba xam da fay fay fa saa sa walla da fay bàyyi ba weer wa dee ndax da fay mel ni da ñoo jaayante te xamu ñu ci gan njëg la te daa bokk ci saart i njaay ñu xam njëg ga njëkk.Tàndarma gu tooy deesu ko jëndee tàndarma ju wow niki raseng ak nu ngeen ko bëgg a defee rekk du tax mu baax, mbooleem meññent yi ak xeetu furuwi yi ñoo ci yemoo la ca xës wow ba ñu xam nu mu toll kenn du ko mën a jaayanteek la mu bokkal xeet te tooy ndax li wow xam na ñu na mu toll li tooy ñu umple ko.Ba tay jaay ab jal nga xam ni kenn nattu ko bay xam ni mu toll, ka nga ko   jaay bëgg laa jox lu ñu natt mbaa lu ñu peese daganul ndax su boo baa day nekk jaay lu ñu xam jënd lu ñu réeree.Jaay ab jal ci jal sax bu ñu dee gam-gamle kan a nax sa moroom mu aay, xeetu furuwi yi nga xam ni nangu na ñu ci ëpplante bu wóoree ni benn jal baa ëpp te ñu nangu ko du aay.Lu teewul te jëlee ko fa mu nekk indi ko yomb na lool, yoon nangu na ñu jaay la ko ndéem nekkul fa ngeen di waxaalee nga xam ni kiy jaay da la koy melal nga jënd ko ci kaw waxam ja waaye kenn du ca fay fa saa sa bu ko ca saartee rekk mu yàqu, bu dee la ñuy jaay te teewul daa boole ñaar fa mu nekk bañ a sori mbaa lu mu yàgg-yàgg du soppeeku niki kër walla suuf di na dagan ñu joxe njëg ga njëkk ag teewam waaye su boo baa kay wax melo wa bu mu doon kay jaay.Boo bëggee marsandiis walla jur walla ñam walla lu ñuy defaree ñam mën ngaa seet ka nga defe ni mën na koo am nga wax ko melo wa bu baax, bu ngeen jubóo ci njëg nga fay ko ko mu wuti ko te sàkkal ko dele sàngam ci la koy indi jox la dagan na, mooy salam njëg ga loo ko ko yéex a jox warul a yées ñett i fan, doonte da nga ko caa saartal buy weesu ñett i fan lay aay.Jaay bor jëndee bor daganul niki nit ameel la bor nga di ko jaay, ka nga koy jaay it du yëkëti darra jox la waaye bor bu ñu ko ameel la lay fayee.firi bor ci bor daganul mooy li mu la ameeloon nga bëgg koo soppi ci le-neen lu bokkul ak la mu la ameeloon niki mu ameeloon la fukk i junni, nga bëgg mu soppil la ko rajo te du la ko jox fa saa sa mu jëm ci ab dele.Bokk na ci li daganul nit ki ne la jaay ma darra nga waxaaleek moom ba jubóo te fekk ni amagoo ko, ginnaaw bu ngeen waxaalee ba jubóo ci nga koy wuti, da ñuy bëgg boo amul li muy waxaale ngeen def salam bi ñu wax sank mooy ngeen waxaale ba jubóo mu wax la melo la mu soxla ba mu leer jox la njëg gi may la diir boo koy wutëli li mu bëgg.Boo jaayee nit marsandiis bëgg koo jëndaat ci moom daa am fukk ak ñaar i tomb, benn nga jëndaat ko ci njëg gu tollook ba nga ko jaayeewoon mbaa gu ko yées mbaa njëg gu ko ëpp, boo koy jënd ci njëg goo gu kepp benn nga fay ko ca saa sa mbaa ci dele bu àggul ci dele bu njëkk ba walla dele bu njëkk ba doŋŋ ci nga koy fay mbaa dele bu gën a sori, ba tay boo ko jëndaatee njëg gu ëpp ga nga ko ko jaayeewoon tam noo nu benn nga fay ko ca saa sa mbaa ci dele bu àggul ci dele bu njëkk ba walla dele bu njëkk ba doŋŋ ci nga koy fay mbaa dele bu gën a sori.   Ñett ñoo ci aay te mooy su fekkee moom mi njëkk a joxe ca waxtu wa mu war a joxe te di négandiku ñu joxaat ko lu ëpp loo la.Lu ñuy natt ci aada walla ñu koy peese dagan naa jaay ab jal niki pepp mbaa gerte, wurus ak xaalis bu ñu ko xësee tampe ba wax ni moom la ñuy jëfandikoo ci wàllu jënd ak jaay deesu ci mën a jënd ab jal fàwwu ñu waññi ko njëkk ba xam na mu tollu, sémbub wurus walla xaalis nga xam ni mooy bi tëgg biy jëfandikoo di ci def i jaaro mbaa leneen moom mënees na ñu cee jënd ab jal.Loo xam ni ay benn-bennam am na njariñ te yomb a waññi walla ay benn-bennam ëppënte njariñ lool du dagan ñu jékki-jékki jaay la ko ci ab jal niki coggalug xar mbaa bëy du ñu la ko mën a jaayandoo fàwwu da ñu koy waññi xool benn bu nekk, bu dee yëre yu am solo niki mbaseng tam noo nu du ñu ko mën a jóor noo nu jaay la ko, bu dee lu mel ni fëgg-jaay nga xam ni daa def ay morso yu bari du neex a waññi moom di na dagan ñu jékki-jékki jaay la jal bi.Mën na ñu laa jaay lu ñu fas ci mbuus walla ñu pakete ko nga xam ni da ñuy bind ca kaw luy tektale la ca biir, soo ko dàjjee mu mel ni la ñu bindoon ca biti doo ko sañ a xàcc, soo ko dàjjee mu wuute bu la neexee wéy ca jënd ba bu la neexe tam nga xàcc.Daganul ngay jënd tisu bu ñu tàllalul walla muy ci guddi gu lëndëm, nga xam ne na mu mel dëgg doo ko mën a seetlu ba bu amee sikk nga xam ko. Daaba yit niki oto daganul ñu di ko jaay ci guddi gu lëndëm.Bu sa mbokku jullit di waxaale darra ba sori ca, yoo yu jamono di na xa-raam nga wax ca darra. Da ngay bàyyi bu jëndul nga soog a waxaale, bu soree-gul ca waxaale ba yaw di nga am sañ-sañu waxaale, bu dee da caa soriwoon ba ñu àgg ci jënd mbaa bàyyi ci lay xaraam ci yaw nga ciy dugg.ñaar ñuy jaayante lu ñu waxante ba jubóo rekk njaay ma dog, mën na ñoo bañ a waxante benn baat niki ñu tafoon njëgu marsandiis bi ci kawam, am ku ñëw teg fa njëg ga jël ko dem moom may jaay mu lay séen te kenn waxu ca.Njaay mën naa war te du wér ndax su fekkee ñaar i mukkàllaf ñoo ko de-fante kon wér na war na, bu dee koo ka da fay gone gu xàmmee waaye yorul mbiru boppam njaay ma mën naa wér waaye taxul mu war ndax kilifaam mën na koo teggi.Defloo nit fay ko dagan na bu aajewoo ñu àppal ko da ñu koy àppal ba mu leer niki nga ni ko weer wu jot ma fay la walla ñett i weer yu ne te wax fay ga   na muy tollu ba mu leer, bu léen neexee mën ngeen a jubóo ci bu noppee nga koy fay niki bu doon ku lay ñawal walla ku lay tabaxal ak yu mel noo na.Booy defloo nit loo xam ni xayna mu sotti xayna du sotti nga ni ko fii ak àpp sàngam bu fi sottee di naa la jox nàngam, bu fi sottiwul li nga sonnoon lépp da nga koy ñàkk bu ko weesoo jeex na niki nga réerle darra ne ko bu ko gisee ci àpp sàngam nga jox ko nàngam bu ko weesoo doo ko jox darra, su boo baa du dagan, lay baax mooy nga ni ko demal rekk bañ a takk ci benn àpp nga xam ni moom mooy sonn bàyyi, àpp bee koy yàq ba du dagan.Bàjj (employé) boo ko wutee ne ko da nga may jaayal ma fay la nàngam, bu àpp ba matee fàwwu nga fay ko la ngeen waxantewoon doonte jaayul darra ndax la mu mën mooy wone njaay ma ak ku dikk mu waxaale waaye mënul a dogu ci jaral. Bu ngeen digëntewoon ni bu jaayee weer nga jox ko ñent i junni mu jaay genwàllu weer wa ngeen far fa yem kon fàwwu nga fay ko ñaar i junni ndax jaay na genwàllu àpp ba.Luyaas niki bu kër walla oto walla fas mbaa leneen mook jaay ñoo yemoo ca la cay dagan ak la cay xaraam, li xaraamoon ci njaay, luyaas tam loo la moo cay xaraam da ngaa war a xam li ngay luwe, bu aajewoo àpp ñu xam ko ak fay ga.Bu dee ka luwewoon daaba ja moo faatu su boo baa bu léen neexee luyaas ba mën naa bañ a teggeeku, bu léen neexee keneen ñëw àggale daaba ja fa mu jëmoon te fay la ñu waxantewoon ak ka faatu, bu dee kër tam noo nu, njaboot ga mën na ñu koo wéyël te bu diir ba jeexee ñu fay.Bu dee da ngaa jox nit ay gàtt mu la koy sàmmal ngeen waxante ni bu at mi jeexee walla weer wu ne nga jox ko nàngam, gàtt ya ci boppam yépp dee walla mu am yu ci dee, la ngeen waxantewoon du yàqu mën nga koo joxaat gàtt yu toll ni la nga ko joxoon mu wéy ba ca diir ba ngeen waxantewoon nga soog koo fay, boo ko mënul a jox yeneen da nga koy fay, fay gu mat.Boo jëloon ab bàjj di ko ligéeyloo te àggul mu far faatu mbokkam du mën a ñëw ni da ko koy àggaleel ñu fay ko la ñu ko waroon a fay lépp, da ñuy seet la mu jot a ligéey ñu fay ko ay mbokkam.Ba tay boo luwewoon kër laata diiru luyaas biy àgg kër ga màbb mbaa mu lakk, du ñu la joxaat geneen kër nga àggale ca diir ba, da ñuy seet la nga ca jot a dëkk rekk nga fay ko ko, bu ngeen dee luwewaat geneen ngeen luwe, luwe gu yees.Yaw miy jàngale alquraan mën ngaa saartoonteek ka ngay jàngal walla doomu ka nga digaaleel walla soxnaam ci kaw bu mokkalee mu fay la nàngam   walla su demee ba fer ijji mu fay la nàngam walla su demee ba mokkal nàn-gam i xizib, lu ngeen ci jublu rekk baax na.Ba tay dagan na nga fekk ku mën a faj, nga waxanteek moom ngir mu faj la ba kero ngay wér soog koo fay nàngam waaye yaw yaay jënd garab ya, soo wérul doo ko jox darra.Bu dee da nga ni ko luwe ma daaba sàngam niki aw fas walla oto te ràññeewoo ko su boo baa bu ñu demoon ba ca yoon wa daaba ja dee walla oto ba paan mënëtul a demati kon di na la mën a joxaat beneen nga wéy ba fa nga bëgg a àgg, nga fay ko njëg ga ngeen waxantewoon.Boo luwee lu ñuy jëfandikoo muy njariñ ci kër niki cin walla sémmiñ mbaa inde mu yàqu ci say loxo ci loo xam ni coobareg Yàllaa waaye du sag sàggante kon da ñu koy jàppee ndogal rekk yoon du la wax nga fay boroom te la nga ca wax dees koo war a gëm ba kero ñuy gis lu ko teggi, bu ñu ñaawee ci moom njort di na ñu ko giñloo, lu dul ni daa leer nàññ ni li mu wax mënul a nekk da fay fay.ñi amug xarala ubbi seen ataliyee ñu léen di jox ñuy defar di léen fay niki tëgg yi ak wuude ba ci ñawkat yi ak yu ni mel, koo ci jox darra fa ataliyee ba mu koy defar ngir Yàlla walla nga warlul ko ci ag pay, bu dee lu ñu mën a nju-blang yoon da koy fayloo boroom.Ki ame gaal walla oto walla saxaar walla roppalaan su ca aksidaa amee boo xam ni dogalub Yàllaa nga xam ni ngelaw moo ko waral walla duusu géej yi walla lu mu ci doon def lu aw yoon la kenn du ca fayloo boroom darra waaye kenn waru koo fay te àggul.Bokk ab ligéey lu dagan la niki ñu booloo ubbi ab ataliyee walla sosiyete lu ñu am séddoo di bokk ligéey di bokk la cay am ci njariñ, mën naa doon ngeen bokk benn ligéey walla seen ligéey ya jegeente.Ligéey ci sosiyete nga xam ni kenn ku ne da fay génneeb kapitaal ngeen boole ligéey, kenn ku ne la nga joxewoon ci kapitaal ngay am ca benefiis ba waaye ligéey ba tam noo nu la, du dagan bu kapitaal ya yemoowul ñu bëgg a saart ni bu ñu àggee ca benefiis ba yemoo ca.Qiraad dagan na mooy nga jox nit kapitaal mu ligéey ca, su àggalee yaw nga jëlaat sa kapitaal ngeen séddoo benefiis ba walla nu ngeen ca jubóo mu baax, du doon ci marsandiis bi waaye da fay doon xaalis biy daw ca dëkk ba ñu cay jënd ak a jaay, bu nekkee wurus ak xaalis bi ñuy xelli du ko tee baax.  Bu la ci nit joxee alal nga tukki ngir ligéey ci ngay sol ci ngay lekk te kenn du ko waññiwaale waaye da fay fekk alal ja bari te tukki ba sori, fàwwu tam nga bàyyi ba mu jaay lu toll ni kapitaal ba, doo mën a taxawal ligéey ba ngeen séddoo benn yoon.Nit am ay taat i garab yuy meññ nga di ko ko suuxëtal dagan na ci kaw la ngeen jubóo niki bu ngeen àggalee nga am ceer walla lu mu mën a doon rekk baax na, suuxët ba lépp war na ka ñuy ligéeyloo waaye ca la ñuy yem du ko ci saartal niki bu bis sàngam jotee nga jaayali ma kon mu yàqu waaye bu dee lu woyof niki duy walla defar mbalka ma du aay, fàwwu tam da nga koy bàyyeek daaba yépp, bu benn ci daaba ya faatuwoon sax da koo war a wutël beneen.Bokk bay lu ci ñor ngeen bokk ko dagan na ci kaw kenn ku ne génnee jiwu walla kenn ka moom suuf sa ka ca des féetewoo ligéey ba walla kenn ku ne joxe jiwu ñu bokk ligéey ba tam, kii joxe jiwu kii joxe suuf moo ci dul dagan benn yoon doonte ki joxe suuf daf cay boole bay tool ba kon mu aay.Su fekkoon ni da ngeen bokk luwe suuf sa walla ngeen bokk ko moom mbaa ñu dogal léen ko walla muy seen suufug maam, kii joxe jiwu ka ca des féetewoo mbay ma bu ñu noppee séddoo kon mu dagan.Yi nga xam ni seen i reen da fay nekk ci suuf, su ñu la ko jaayee ci kaw nga war koo buddi niki ñàmbi walla karoot, boo koy buddi lépp lu ca yàqu da ñu la koo war a delloo ca njëg ga ak lu mu néew-néew.Tegginu lekk ak naanBokk na ci tegginu lekk ak naan, loo ci bëgg a def nga njëkk a wax Bismillaa-hi te tam nga di ko defee sa loxob ndeyjoor, boo lekkee ba noppi nga mar loxo bi doog koo raxas ndax da ñuy bañ li des ci ñam ci sa loxo nga yàq ko.Sopp na ñu nga def sa biir ñett i xaaj, benn bi féetewoo ñam wi, ñaareel bi féetewoo naan gi, ñetteel bi bañ a am darra ngir nga di ko noyyee.Bokk na ci teggin ya, boo dendee ak ñenn di lekk nga yem ci sa kanam bañ di dem ci kanamu jàmbur ak ci digg bi lu dul ni daa am loo soxlaa jëli ci digg bi te nekkul ci pegg yi.Boo tibbee benn tibb nga sàqami ko bu baax ba mu mokk ba jàll nga door a tibbaat beneen, sàqami bu baax da fay jàppandal rees gi.Booy naan ba war a noyyi da ngay toppale pot bi ba noyyi ba noppi, boo màndiwul nga daa di naanaat, taamu wu ñu ngay guux guux yu mag ba ñuy dégg ni muy jàllee, ni gën mooy ngay muucu tuuti-tuuti ba kero ngay màndi.  Ginnaaw boo lekkee ba noppi nga bañ a bàyyi sa gémmiñ noo nu, sopp na ñu nga setal ko ci borosu walla nga soccu walla nga galaxndikoo ndox.Boo lekkee lu niin, sopp na ñu nga fexe ba tàggook niinaay boo bu di des ci sa loxo, li des ci say bëñ ci ñam wi nga dindi ko.Taamu na ñu boo jëfandikoo ba noppi nga jottali ka la féete ndeyjoor.Taamu wu ñu ngay ëf aw ñam walla naan ndax da ñuy bañ darra bàyyee-koo ci sa gémmiñ dugg ca nga séexlu ko keneen séexlu ko ñu tuur ko, loo lu di yàq gu mat a daw, ëf am mbind tam soppu ñu ko.Jëfandikoo ndab lu ñu ligéey ci wurus walla xaalis xaraam na ci góor ak jigéen yépp moo xam da nga ciy def lekk mbaa naan walla raxasu, teg ko fi barab sax xaraam na.Taxaw naan walla di lekk darra nekku ci, lekk di sóonu moom sib na ñu ko, tàndarma ak lu ko nuru sib na ñu nga di ko lekk di booleendoo doom yu bari ci sa gémmiñ, am na ñu ni boo ko bokkeek ñoo ci yemoo àq lay aay waaye bu dee yaa ko jënd moom tàndarma ja ak lépp lu ko nuru mën ngaa boole doom yu bari ci sa gémmiñ, di tànn doom ya nga taamu di lekk aayul niki bu ñu de-foon tàndarma mbaa lu ko nuru ci ndab.Saa boo jëfandikoo lu am xet gu naqari mel ni laaj walla soble mbaa nga tux da ñu lay aaye nga dugg ci jàkka walla ci barab bu ñuy tuddee Yàlla walla di fa jàng alquraan.Boo bëggee lekk te sa loxo taqul darra du ñu sopp nga raxas ko waaye bu taqee sobe walla loo xam ni boo ko lekkaalee mën naa jeexital ci sa wérug yaram su boo baa raxas ko da fay war.Sib na ñu lekk ci ndab ba noppi dugal ci sa loxo mel ni ku ko cay raxas ngir tàggook yi taq ci sa loxo doonte cox la niki nga lekk ba pare dugal ca sa loxo ngir raxasoo ko.Bu ñu la woowee ci ab takk ràññeel la, war ngaa wuyuji lu dul ni da ñu fay def lu aay niki di fa fo walla góor ak jigéen di fa jaxasoo, la ñu fay joxe ci ñam kenn du la forse nga lekk ca, boo bëggee lekk boo bëggul sañ ngaa bañ a lekk, bu dee céet ga da fay bari mbooloo ak i buux-buuxloo imaam Maalik nee na sañ ngaa bañ a dem rawati na boo dee kilifa goo xam ni dem fu mel noo na di na diis ci yaw.Bunt ci nuyyóo, diisóo, jàng Alquraan ak sikkarNjëkk a nuyyu nit sunna la, bu ñu la xasee nuyyu fay ga fardul kifaaya la   waaye wax na ñu ni sunna see ëpp tuyaaba, nuyyóo dëgg-dëgg ci lislaam mooy wax Assalaamu alaykum, jaar ci santu jàmbur kese nuyyóo aada la waaye njëkk a wax assalaamu alaykum soog a jaar ci ay sant moo gën ndax di nga boole def li lislaam santaane ba noppi soog a jàll ci tudd sant wa ni ñu ko baaxoo fii ci réew mi.Boo dee fay ki la nuyyu da ngay wax wa alaykumu salaam, boo dee fay ab nuyyóo ba wax ni wa alaykumu salaam wa raxmatulaahi wa barakaatuhuu doo ca dolli darra, mbooloo bu ca kenn rekk nuyyóo mu baax, mbooloo mu nuyyóo tam bu léen kenn rekk fayee mu baax. Taamu na ñu bu fekkee da ngaa war nga njëkk a nuyyu kiy dox ak tankam ndax war gi day nuru daraja, yaw miy dox tam nga njëkk a nuyyu ki toog.Sopp na ñu saafonte mooy joxante loxo, bu ñu ko defee ak ñaar i loxo ya sax moo gën, tegantey loos moom imaam Maalik da koo sib ni ko tubaab yi di defee, am na yit ñu ko daganal ndax Yonent bi SaWS mos na koo def Jaafar ba mu bàyyeekoo abasa (ethiopie).Maalik sib na yit nuyyu kenn fóon loxoom, la ñu ca nettali ci xadiis it da koo weddi, la gën mooy boo nuyyóo boroom ngëneel niki ab sëriñ walla boroom xam-xam nga fóon loxoom ngir nga topp xadiis ya nga ca yër te imaam Maalik weddi ko, ba tay fóon sa loxo waajur aayul.Sib na ñu nga njëkk a nuyyu ab yahuud wallab nasaraan, su ñu la nuyyóo na nga yem ci alayka kese.Néegub jàmbur bul jékki-jékki dugg ca lu dul ni da ngaa yëglu bañ la ni jàllsil, da ngay nuyyóo mbaa nga fëgg walla nga sëqët, bu la wóoree ni dégg na ñu la te nee wu ñu la jàllsil soo yaboo waññeeku, bu dee foo xam ni ku waaxusi dugg niki butik du aaje yëglu ba noppi.Bokk na ci yi bari tuyaaba lool seeti ku tawat te Yàlla tax.Xaraam na ñaar di déeyaale bàyyi kenn, ba tay mbooloo du diisóo bàyyi kenn rekk, bu mbooloo bàyyiwoon ñaar di diisóo du aay, bu dee kenn ka ñu bàyyi moo léen ca may ndigël di na ñu ko sañ te du aay.Toŋŋ bu dee sa digg ak ki nga koy def yëf i àddunaa warul a weesu ñett i fan, bu dee Yàllaa tax mën na koo weesu.Ma’aaz ibn Jabal nee na jépp jëf ju doom aadama di jëf, lu ko ci mën a musël ci mbugëlum Yàlla ni tudd Yàlla amul, Seydinaa Umar nee na tudd Yàlla ci sa làmmiñ baax na waaye bi gën mooy bàyyi xel sa Boroom ba bu diglee nga   fàttaliku ko jëfee ndigël la, bu teree nga fàttaliku ko di ko daw.Ligéey ci ab jàkka lu dul xatal kiy julli walla di ko taqal ak a sobeel sib na ñu ko, say loxo bu setee nga raxasee ko ci biir jàkka sib na ñu ko waaye bu taqoon sobe nga raxasee ko ci biir jàkka ja lu xaraam lay doon. Jàkka yit boo fa dee lekk da nga fay lekk lu woyof te du fa taqal darra niki mbiskit walla gerte, lelli wee walla wat say mustaas deesu ko fa def, kenn du fa ray téeñ walla fel, boo ko fa rayoon bàyyi ko fa def lu xaraam ndax jëmm ji nga fa ray noo nee sobe la, médd lay doon.Boo demee ci dëkk boo xam ni doxandéem nga fa di na ñu la may nga mën a fanaan ci jàkka ja, bu dee dëkk i taax nga xam ni am na foo mën a fanaan fay te nga am loo fayee doo sañ a fanaan ci ab jàkka.fépp foo xam ni njort nga mu am sobe boo fa nekkee waroo faa jàng alqu-raan waaye di na ñu la may nga jàng fa aaya yu néew ngir léemoo ko, boo waree walla nga tëdd walla nga bàyyeekoo ci ab dëkk jëm ci beneen mën ngay jàng alquraan moo xam da nga koy tari walla nga di ko xool, boo jëmee ci marseb taax sib na ñu ngay jàng alquraan ndax amaana sobe jot la ci yoon wi walla nga bàyyi xel nit ña ba juum, bu dee marseb àll yoon wa set te féex sib ga day teggeeku, kiy dem ci ab maarse doonte ci taax ya la di na dagan muy jàng jàngug xamlu ngir bëgg a mokkal alquraan.Wax na ñu ni Yonent bi SaWS mosu koo wàccee moom alquraan ci lu yées ñett i fan ndax settantal gi daa am solo.Sib na ñu ngay tukki jëm ci réew moo xam ni kéefér moo fa ëpp doole ngir sàkkuji alalu àdduna.Jigéen sañul a tukki tukki buy mat doxub guddi ak bëccëg mbaa mu ëpp ko te àndul ak góor gu xaraamanteek moom mooy góor gu ko jege ci askan walla nàmpaale mbaa ngoromaale, du sañ a ànd tam akub jàmbur. aj Màkka su fekkee jigéen ji amul xaraamante te mu am àndandoo yu ñu wóolu aayul, jigéen ji yit ñu wóolu ko, di na mën a ànd ak ñoo ña.Sujjóodu Alquraan yiMooy barab yi nga xam ni booy jàng ba àgg fa te fekk saart yi dajee ci niki nga ame laab te jublu xibla, sol ngay yëre nga daa di sujjóod, fa nga nekk tam laab, bu dee tiim mooy sa farata, nga tiim ba noppi. Waxtu wa yit bañ a doon waxtu wu ñu sibee naafile.Booy sëgg di ko def da ngay wax Allaahu Akbar waaye boo ko defee ba   àggal doo wax Assalaamu alaykum.Bi ngay siggi boo ko waxee baax na boo ko waxul tam di na baax waaye wax gaa gënam na ñu ne sunna la, am na ñu ne ngëneel la, nekk gi sunna la ñi ëpp ànd.Barab ya fukk la ak benn ci fiqu Imaam Maalik, sib na ñu nga jàll te su-jjóodoo. amul ci Mufassal yi te mooy li tàmbalee xujuraat jëmsi ci suuf ba ci Naasi, boo seetloo téere yi bàyyeekoo penku di nga ci gis ay sujjóod, di nga ko gis suuratu Najmi, ci Inchiqaaq it noo nu waaye fiqu Maalik moom ba ca Suuratul Fussilat mooy ba ca mujju.Ba ca njëkk mooy bi nekk ci Suuratul A’raaf, wa yusabixuunahuu wa lahuu yasjuduun, boo waxee yasjuduun fa ngay sujjóodee, moo mujju ci saar wi, fi mu ne boo doon julli ba àgg ca kon rukkóo nga ca waroon a teg te sujjóod gi ñu wax sank da la fay war, su boo baa da ngay njëkk a sujjóod sujjóodu alqu-raan ba àggal delluwaat taxaw bu la neexee nga jàng ci Anfaal walla beneen saar waaye doo baamu Faatixa ndax rukkóo bi da ñuy bëgg mu sës ci am njàng, bariwul lu muy am waaye mat naa xam.am na yit ci Suuratu Raxdi, boo jàngee ba àgg ci wa zilaaluhum bil uduwi wal aasaali fa ngay sujjóodee.am na ci Suuratu Naxli, boo jàngee ba àgg ci yaxaafuuna Rabbahum min fawqihim wa yaf’aluuna maa yuumaruun fa ngay sujjóodee.am na yit ci Suuratu Israa’i, boo jàngee ba àgg ci wa yaxiruuna lil azqaani yabkuuna wa yaziidahum xuchu’an fa ngay sujjóodee.am na yit ci Suuratu Maryam, boo jàngee ba àgg ci izaa tutlaa alayhim aayaatu Raxmaani xaruu sujjadan ba bukkiyan fa ngay sujjóodee.am na ci njëlbéenu Suuratul Xajji, boo jàngee ba àgg ci wa man yuhini Laahu famaa lahuu min mukrimin inna Laaha yaf’alu maa yachaa’u fa ngay sujjóodee.am na yit ci Suuratul Furqaan, boo jàngee ba àgg ci maa taamurunaa wa zaadahum nufuuran fa ngay sujjóodee.am na yit ci Suuratu Namli, boo jàngee ba àgg ci Allaahu Laa ilaaha ilaa Huwa Rabbul archil aziimi fa ngay sujjóodee.am na yit ci Suuratu Sajdati, boo jàngee ba àgg ci wa sabbaxuu bi xamdi Rabbihim wa hum laa yastakbiruun fa ngay sujjóodee.  am na yit ci Suuratu Saad, am na  ñu koy wax Suuratu Daawuda, boo jàngee ba àgg ci fastaxfara Rabbahuu wa xarra waaqi’an wa anaaba fa ngay sujjóodee.amna tam ci Suuratu Fussilat, boo jàngee ba àgg ci wasjuduu lil Laahi lazii xalaxahunna in kuntum iyaahu tahbuduuna fa ngay sujjóodee.Boo dee julli jullig farata jàng ci foo war a sujjóodee soo yaboo sujjóod ko, bu dee naafile tam noo nu. Naafile mën nga koo tay jàng ca aaya sujjóod yoo yu waaye bu dee farata moom taamu wu ñu ko.Ginnaaw suba da ñoo sib naafile te suujjóodu alquraan moom ak naafile ñoo bokk waaye sujjóod gi am na ag jàppandal mooy booy soog a sëlmël suba ba ba muxtaaru suba gi di jeex boo fi jàngee alquraan ba toll ci barabu sujjóod, di na ñu la may nga sujjóod ko waaye bu muxtaaru suba bi jeexee ba daruuriyu ji dikk, boo tollee ci barabu sujjóod da nga koy tëb bañ koo jàng waaye doo ko sujjóod.Ginnaaw tàkkusaan tam noo nu la da ñu cee sib naafile waaye may na ñu la ba kero muxtaarum tàkkusaan gay jeex, boo tollee ci barabu sujjóod nga def ko waaye bu muxtaar ma xasee jeex, da ngay tëb aaya bépp bañ koo jàng.TasawuufTasawuuf moom la ñu cay jiitël mooy tuub lépp loo weesuwoon te Yàlla gërëmu ko tuub gu sell te fexe ba doo ca dellu, lépp lu doxoon sa digg ak doom aadama yi ci ay àq nga delloo ko ba mu mat walla nga jéggëlu ko ba mu wàcc la.Tuub daa am ay saart, ba ca njëkk mooy réccu la nga weesu, bu dee loo war a fay la te fay ga wéyul da nga koy dabaatal te jéggëlu yéexee ga.Dëgg dëggi ragal Yàlla mooy bàyyi lépp lu ñu tere biir ak biti te topp lépp lu ñu la digël sa keem kàttan, ku bëgg a jariñu ci yoonu Yàlla ci ñent yoo yu kese ngay aw te mooy benn bàyyi lu ñu tere ci biir, ñaar bàyyi lu ñu tere ci biti, ñett topp ndigël ci biir, ñent topp ndigël ci biti.fexeel it tëye say bët ba doo ci xool darra lu xool ga warul, moytoo déglu tam ci say nopp lu aay niki jëw, rambaaj, seede nit ci lu ko wóorul ak fen rawati na nga di ko wax ak sa làmmiñ, na nga sàmm sa biir ba doo ca dugël lu xaraam ak loo xam ni xaraam ga daa lënt ci yaw, sàmm it sa sawukaay ba doo ca moy ci njaalóo walla feeñal ko fu mu warul a feeñee ak lépp lu koy nuru. Loxo yi tam nga moytu caa laal lépp lu warul, tank ya nga fexe ba doo ca dox lenn lu   Yàlla gërëmul.Mbir mu mu doon it muy wàllu àdduna walla diine na nga ca teey ba xam lu ca lislaam àtte ndax xaraam na nga tàbbi ci mbir te xamoo la ca diine wax, soo ko xamul da nga koy laaj ku maanu ba mu xamal la ko nga jàpp la mu la wax.Boo weesoo cër i biti yi xol ba tam cër la bu mat a laabal ci ngistal (jëf lu Yàlla taxul) ak kañaan (yéene ku amug xéewël mu ñàkk ko) boo ca boolee waxee ko mbaa jëfee ko mu xaraam ak naw say jëf, na nga sax tam ci di moytu bépp jangoro xol.Li ëpp ci liy yàq xol di cosaanal ñaawtéef yépp manees na ñu koo tënk ci bëgg àdduna ak fàtte allaaxira nga xam ni daa mel ni da ñoo tëj ñaawtéef yépp ci néeg def bëgg àdduna muy caabi bi koy tijji, ñu jël it mbooleem yu baax yi tëj ci ab néeg def dëddu àdduna muy caabi bi koy ubbi.Wéeru ci Yàlla ñaan ko mu saafaraal la mbooleem xeetu jàngoro yi te yom-balal la mbir yi moo gën a gaaw ci musël la ci gàkku xol yoo yee du tee nga farlu bu baax sa keem kàttan.Boo mënee gis sëriñ bu tàggatu ci yoonu Yàlla ba xam yoon wa nga ànd ak moom moo gën a yomb ngay def say pexey bopp ngir yegg, da fay doon koo xam ni saa soo ko gisee gis ga kepp da lay delloo ci Yàlla, mu nekk it ku mat ku lay mën a àggale ci Yàlla.foo toll deel xisaab sa bakkan ba noyyi gu génn nga def ca ag jaamu Yàlla, say xalaat it nga di léen peese bañ sax ci lu am njariñ ndax xalaat yoo yee su baree ci lu amul njariñ bu yàggee cër ya jëm ca.Li Yàlla sunu Boroom farataal ci yaw nga fonk ko bu baax te di ci toftal ay naafile yooy baril lool.Di baril looy tudd Yàlla sunu Boroom te di ko teewlu boo bu moo ci gën a kawe, bi ci topp mooy bi xol biy teewlu te làmmiñ wi tuddul ba ca féete suuf mooy tuddug làmmiñ wi kese te xol bi desee teewlu. Na ngay góorgóorlu ci bëreek sa bakkan ci di ko awale ci dëgg te bañ koo topp ca la ko neex.fexee sax ci ragal Yàlla ak yaakaar ko ndax ragalug kese day jur nga naagu yërmande Yàlla, boo yaakaaree yaakaar gu ëpp da ngay daa di njort ni mucc nga, di sant Yàlla bu baax tey muñ ak di tuub te dëddu àdduna, wakkirlu ci Yàlla sunu Boroom, li Yàlla di dogal neex la nga sopp it Yàlla sopp gu mat sëkk.  Na la wóor it ni Yàlla Mi darra umpul ngay jëflanteel ci jamono ju ne.Nii boo ko defee da fay dem ba kumpa da fay jóg sa digg ak sa Boroom nga xam ko ci bu wér nga xam ni doo doon jaamub kenn ku dul sa Boroom, doo jaamu bakkan, doo jaamu seytaane, doo jaamu àdduna, doo jaamu bànneex.Boo melee nii da ngay mujj nekk jaam bu sunu Boroom sopp, tànn la boole la ci ay njoñam bu wér a wér.Su ko defee buntub tasawuuf bi da ñu koy tëjee waxtaan woo xam ni day dikk ci ay laaj ak i tontu yu jëm ci mbiru Tariixa ak wàllu taalibe ak sëriñ.Da fa amoon benn waay bu tudd Bëgg a Baax waajaloon ay laaj yu am solo, demoon ci ku ñuy wax Sëriñu Tariixa ngir leerlu lépp lu ko lënt ci diggënte taalibe ak Sëriñ Bb : Sëriñ bi noo ngi lay siyaar bu baax, da nu amoon ay laaj yu nu bëg-góon nga tontu nu ci ?St : Noo ngi lay delloo siyaar bi tay ñaan sunu Boroom mu baaxe nu, ba lépp lu nu la tontu dëppoo ak ngërëmam.Bb : Sëriñ bi da nu bëggoon a xam luy Tariixa ?St : Tariixa baatu arab la buy firi yoon, waaye ba jëm ca Yàlla moo tax nuy wax, boo ci sóoboo ab diir te dox bu yàggee di nga àgg ndax Mi ngi fi te so-riwul, fàwwu nga ànd ak ku xam yoon wi te mën laa yóbbu ndax daa bari ay gàllankoor yu lay dab ci yoon wi bëgg a dox sa digg ak fa nga jëm. Sunu Boroom mi ngi wax ci alquraan ni wa aniibuu ilaa rabbikum, dellu léen ci seen Boroom ndax ci moom la nu jóge, ki am doom da fa naan daa am gan, gan fa mu jóge la dëkk, su ko defee yoon wa ñu koy jaarale ngir mu dellu ci Boroomam moo tax a jóg Tariixa. Seydi Hadji Maalik wax na ca Faakihatu tulaab, fa turxu kulluhum ila Raxmaani muusilatun maslakatun yaa jaanii, Tariixa yépp ci Yàlla sunu Boroom la nu jëmee képp ku ci sóobu, naka noo nu boo demee ci Masaalikul Jinaan it noo nu la ko fa Seexul Xadiim radiyal-laahu anhu waxee, fa kullu wirdin yuuridul muriidaa lixadartillaahi wa lan yaxiidaa, sawaa’un intamaa ila Jiilaanii aw intamaa li axmada tiijaanii, aw lisawaahumaa minal aqtaab iz kulluhum qat’an ala sawaabi, wird woo jàpp ci Yàlla la la jëmee moo xam nga jàppee ko ci abd Qadr Jeylaani walla ci Seex axmed Tiijaan walla ku mu doon ci Qutbu yi ndax ñoom ñépp ci njub la ñu nekk. Boo seetee lii gis ni Tariixa yoon la boo xam ni lu dul yóbbu jaam bi ci sóobu ci Yàlla taxu koo jóg.  Bb : lan mooy cosaanu tariixa ci diine ?St : Diine da fay ñett i xaaj : iimaan, islaam ak ixsaan mooy tawxiid fiq ak tasawuuf. Ponk i iimaan juróom benn yii la : gëm Yàlla, gëm Yonent yépp, gëm ma-laaka yi, gëm téere yi Yàlla sunu Boroom wàccee yépp ñi ngi toll ci téeméer i téere ak ñent, gëm bis peñc ak la mu làmboo yépp, gëm ndogalu sunu Bo-room yi mu neex walla mu naqari. Ponk i islaam juróom yii la : seede ni benn Buur kepp moo yayoo jaamu te mooy sunu Boroom te moom Buur boo bu moo yónni Seydinaa Muxammad SaWS julli juróom – woor weeru koor – natt asaka – aj Màkka boo ko mënee. ixsaan mooy ngay jaamu Yàlla ba mel ni yaa ngi koy gis, boo nekkul di ko gis Moom mi ngi lay gis. Tariixa da fay ñëw ngir wéral sa ngëm, xamal la Yàlla sunu Boroom bi la sant nga jaamu ko ci ponk i Lislaam yi, jaamuwin wu tegu ci ixsaan te mooy sellal, kilifa ga ngay àndal ci tariixa mu di sa sëriñ, fàwwu di na la teg ci yoon woo xam ni boo ko toppee sa xol di na laab ci bépp ëyib ak i gàkk, yu mel ni bokkaale Yàlla, rëy, kañaan, ngistal, yéem say jëf, soxor ak yu ni mel ndax yii ku mu nekk ci yaw, loo jëf ci lu baax ñoo koy yàq. Sëriñ Tuubaa ngi wax ci ay bëyit naan wa yaa axiil hiibata wa riyaa ma’al ujbi wal xasadi wal kibri dahaa, wa adami raxmati lil insaani wa xubi rif’atin alal aqraani, fa kullu man jama’ahaa awixtawaa waaxidatan minhaa faxaa-sirun tawaa, li’anahaa tuujibu raddal amali ilalazii amilahuu faltaxqili, jëw, ngistal, yéem sa jëf, kañaan, rëy, ñàkk yërmànde, bëgg ñu lay yëkëti na nga léen bàyyi ndax képp ku léen boole walla nga làq ci benn rekk pert nga te da lay sank ndax da fay waral sunu Boroom delloo la say jëf, du ci gërëm darra. Moo tax tariixa ci ixsaan la taxaw, ndax mën ngay jëf lu baax te yaw mi koy jëf baaxagoo, Sëriñ Mbay Jaxate wax na ni  bari alal taxul a gën, néew alal taxul a bon, lay tax nit di gën ak a bon, ca xol ba lay nëbbóo ka bóof. Moo tax Sëriñ bi ngay jàpp ci tariixa da fa war a sellal sa xol ci bépp gàkk, tàggat la ci ay jikko yu tedd ba nga xam ni say kàddu ak say jëf da fay tege ci ag sell guy tax sunu Boroom nangu ko, darra lu xaraam walla lu ñu sib doo ko jege.Bb : Sëriñ bi man boo waxee lii di naa amug jaaxle ndax gis naa ñu bari ñu aju ci tariixa te desee defaru ?St : Waaw li nga wax dëgg la te seetlu bu am solo la te mat a bàyyi xel, loo   lu moom li koy waral mooy taalibe bu desee dëggël te xamul li muy sàkku ndax Yàlla ku tilim du ko jege, su ma nee tilim nak tilimug xol moo tax nuy wax. Lee lee tam kiy soog a jox boppam ab sëriñ ngir bëgg a defaru te daan jëf safaan, xëy rekk bàyyi lépp di na jafe lool waaye du ñàkk ay ngànnaay yu ko sëriñ biy jox ba nga xam ni bu ko toppee diir bu gàtt di na soppeeku ba mel na mu war a mel. Li xel nanguwul mooy nga am ci tariixa bi diir bu yàgg te mënoo jub, xoo-laatal sa bopp walla nga xool sëriñ bi, benn yaa matul taalibe walla moo matul sëriñ, moo tax loo lu nga wax sëriñ bu matul li mu doon di na ko waral ndax tay bari na ku ñuy jiiñ ag sëriñ te fa mu aw du ab yoon. Sëriñ Tuubaa waxoon na ni, wa man alaa hayril ilaahi dallakaa fa fira minhu innahuu adalakaa, ku la tektal leneen lu dul Yàlla daw ko ndax da lay sank, wax itam ni, wa man yurid salaaxal amali falyarkanan lil’awliyaa’il kumali, boo bëggee say jëf sell jengal jëm ci Waliyu bu mat. Ki bëgg a yegg te dogu moo neex a yóbbu ndax lépp lu mu yëg ni kiiraay la lu mën a dox diggëm ak Boroomam di na ko bàyyi. Jamonoo yàqu fi mu ne ba ngay dégg ñu naan diw mooy sama sëriñ te la mu lay digël doo ci def darra, la mu lay tere yit bàyyiwoo ci darra, ànd boo bu darray njariñ du ci juddu ñeel taalibe bi. Lu mu ñàkk na yedd boppam te xam ni moom moo ko xañ boppam waaye du sëriñ bi.Bb : Sóobu tariixa kon farata lay doon walla sunna ?St : Da fa mel ni nga feebar di laaj ba xam, faju farata la walla sunna. Sëriñub tariixa xol lay faj ci jangoroy biir yi nga xam ni ku mu nekk ci yaw loo def ci lu baax ñu yàq ko. Ñàkk a tënku ci tariixa tere wu laa doon jullit waaye saa soo bëggee sell ci sikk yi ngay yëg ci sa bopp ak ñaawtéef yi ngay faral di def, fàwwu nga seeti sëriñ bu mat sëriñ mu yar la, yéegee la ba nga yegg ci sunu Boroom te loo lu darra jiitu wu ci defar la ba mbooleem say gàkk i xol génn ndax sunu Boroom du ubbil buntam ku defaruwul mukk.Su ko defee ki naan muriid laa walla tiijaan walla tariixa boo mën a aju te gëstuwoo ko, jàppoo fa kilifa gu mat kilifa kenn du yaakaar ci yaw nga jote ci leeru sunu Boroom yi. Defaru goo gu, képp koo xam ni mën nga koo defal sa bopp, bu la neexee bul wuti sëriñ waaye gisagu ñu ku fa yóbbu boppam, Yàlla ci boppam moo bëgg nuy toppante te Moom rekk tax, waxoon na Yonent bi SaWS toppal yoonu Yonentub Yàlla Ibraahiim alayhi salaam, wa tabih milata Ibraahiima, nun mu wutloo nu wasiila bu nuy yóbbu ci Moom. Yaa ayuha   laziina aamanu taquu Laaha wabtaghuu ilayhil wasiila.Bb : Bëggóon naa nga xamal ma xeetu Sëriñ yi am ?St : Xeetu Sëriñ yi am bari na ñu lool ndax bépp xam-xam bu mu doon ka koy xamle mooy Sëriñ ba, ka mu koy xamal di taalibe, bu dee lu jëm ci diine di na ñu ko tënk ci ñett i xaaj. Bi  jiitu mooy bi lay jàngal araf, jàngal la alquraan, Xadiis ak fiq, xamal la fa-rata, sunna, li dagan, li ñu sopp, li ñu sib ak lu xaraam, kii mooy Seexu taxliim.Bi ci topp mooy bi lay yar, nga xam ni soo ko doon misaal, da fa mel ni ndab lu tilim bala nga ciy def ñam wu sell di nga ko raxas ba mu set, koo ku mooy Seexu tarbiya, ki lay yar ba sunu Boroom ni yaru nga.Ñetteel bi mooy Seexu tarqiya, moom moo lay yéegee yeggale la ca Yàlla sunu Boroom ba nga yëg ko. Seexu tarqiya da fay nekk ku mën a yare, ndax Yàlla sunu Boroom da fay ku sell, lu sellul du àgg ci Moom moo tax balaa ñu la fay yóbbu fàwwu ñu tàqarle la ak i ëyib. Kilifa àdduna lu mu rëy-rëy daraja, mën nga koo gis walla nga jotaay ak moom, Yàlla sunu Boroom da fa xam sunu biir ak sunu biti, di kilifa lool, boo sellul, ak kilifa gu mu mën a doon, su fëggee Bunt ba, moom mën naa jàll waaye yaw mi mu àndal te nga taq doo jàll te bunt la bu kenn mënul a xëtt. Moo tax Sëriñ bu mu mën a doon, bu nee mën na laa yóbbu ci Yàlla te defaru la wax na la lu jomb.Bb : Ndax ag Sëriñ mënees na ñu koo donnu ci waajur ndax da maa seetlu ni da ngay gis ku topp baay mu làqu, nga topp doom ? St : Lu man a nekk waaye jar naa leeral ndax ag sëriñ ci tariixa du lu ñuy donnu. Mi ngi mel ni nga wéradi di topp ap fajtal ci benn doktoor, mu wàcc liggéey nga seeti doom ji ne ko man sa waajur moo ma doon faj, ginnaaw nekkatu fi ma bëggoon nga wéyal yéeneem ci man. Doom joo ju su doonee la waajuram doonoon nga xam ni xam-xam bi nga xemmeemoon ci waajuram ba tax nga topp ko wóolu ko mi ngi ci moom, li nga def doo ko réccu. Gisa goo ku doktooram faatu mu seeti ca njaboot ga ku ko ca faj xanaa bu ca amee ku jaar fa waajuram jaar ba doon la baayam doonoon. Su ko defee bu dee bi ngay topp baay, boo ba doom juddóogul te sa jaayante sell, nekkoowoon ca daara ja di toppi tere te doo jëfee ndigal, sëriñ bi di na def ci yaw ba nga xam ni bu toppe doon am, doom ji yaw la war a topp ngir li ko raw ci waajuram ci xam-xam, nga baaxee ko ko ndax ab sëriñ du sette te ki mu xam mooy ku ko nangul, doonte doomam nga, soo ko nangulul, su faatoo mën ngaa donnu alalam waaye xam-xam bi, ñi ko nanguloon kepp a ko   moom te ñoom la ko ko Yàlla joxloo. Sëriñ bu mat sëriñ, ku ànd ak moom te Yàlla tax te dëggal yaay xëlsee donnu xam xamam. Sëriñ Tuubaa ngi wax ni doom ñaar la, doomu xol ak doomu ndigg, doomu xol mooy donnu mbir, doomu ndigg mooy donnu alal, nitu Yàlla donnu mbi-ram moo gën fuuf donnu alalam, moo tax seen njaboot saa su nekk da ñuy faral di jaay seenug askanoo ci moom jëndee ko ag taalibe, topp sëriñ ngir alal xayna tay la xew waaye xam xam akug defaru biir ak biti la ñu daan sàkkusi ci ñoom. Diine xamul askan, ki muy jiital saa su nekk mooy ki ëpp xam-xam te jub. Fa’izaa nufixa fii suur falaa ansaaba baynahum yawma’izin wa laa ya-tasaa’aluun, bu ñu ëfee ca bufta ba, askan du dox diggënte kenn ak kenn, Sëriñ Tuubaa wax na ca Nahju, Fa inamaa tafaawutal waraa bil ilmi wa dii-ni yakuunu fasbiraa laa bintisaabihii, gënante ci xam-xam ak diine la nekk waaye du ci askan. Dereet da fa mat a wormaal, moo tax sa xam-xam walla sa daraja lu mu rëy-rëy, wormaal sa njabootu sëriñ daa war ci jamono ju nekk rawatina bu ñu melee na ñu war a mel. Ku bokk ci njabootu ab sëriñ te mel na mu war a mel ba nit dikk ci moom di sàkkusi ci moom la ñu daan sàkku ci waajuram, kenn warul wax ni da koo donnu, nekkoon ca daara ja di jëfee ndigal aka bàyyi tere ba xëy defaru ba mana defare moo ko ko may. ab taalibe bu def nii yit mooy xëlsee doon sëriñ ba bu ëllëgee doonte bokkul ak moom aw askan ci saayir.Bb : Looy wax ci sëriñ da fay topp askan, taalibe di topp askan, askan wii ku ci bokk di ab sëriñ, askan wii ku ci bokk di taalibe ?St : Laaj nga lu am solo, xam nga wolof da fay wax ni loo doonul taalibeem doo doon sëriñam. Sëriñ boo gis taalibe la woon, lu ko moy sëriñ gi wérul. Kon, bépp taalibe bu dëggal te matal jaayanteem ci pas-pas ak yite ju kawe, yaay xëlsee doon sëriñ biy defal ñi la topp la la sa sëriñ defaloon. Loo lu mooy Seexal wala Muqadamal.Sëriñ Saam Mbay, Yal na sunu Boroom yokk leeram, daan na na wax ni seexal mooy defar nit ki ba mu weesoo yàqu, nga ber ko muy defare. Al’aqra-bu awlaa, mbay ci sa wee wu tank, li ngay def ci jàmbur, ki la jege tam bu la nangulee te di jëfee say ndigël di bàyyi say tere, bu yàggee nga def ci moom lu mu la mën a wuutoo sa ginnaaw. Moo tax kooy topp def ko sa sëriñ, na ànd gi tege ci dëgg te dëppoo ak li Yàlla gërëm. Yàlla Moo nu moom te bokk nu sant nu jaamu ko, jaamu Yàlla fardul ayni   la kenn du ko defal kenn, ku ci ne yaa koy defal sa bopp. Sëriñ bi da lay xamal Yàlla mi la sant nga xam ko bala nga koo jaamu. Dégg nga Sëriñ Muusaa Ka di wax ni Sëriñ Tuubaa di maanaam dex ku dem duy, ku sóobu ni mes bu génnee xam Boroomam, ku sàggan sanku fàwwu te lab te doo duy, doo set, doo setal, doo xam Boroomam. Sëriñ mën naa am ci njabootam ñuy dooni Sëriñ ni moom, ndéem jaar na ñu fa seen waajur jaar ba doon ko. Sëriñ Tuubaa daa mos a jàpp ci mbaggu ku ñuy wax Sëriñ Muxtaar Binta Lóo ne ko Muxtaar mbaa su ma léen wonee ginnaaw du ngeen jaamu xërëm, mu ne ko Mbàkke kenn du la xam di jaamu xërëm, Sëriñ bi ne ko Muxtaar su ma léen wonee ginnaaw ndax xam nga luy jaamu xërëm, mu ne ko Mbàkke boo nu ko mënee leeralal, Sëriñ bi ne ko Muxtaar su ma léen wonee ginnaaw, ku sant sama sant wii walla kuy dara-jawoo sama daraja, bu ngeen ko gisee tàggalikook mbaxana ak dàll raam jox ko seen àddiya, koo kee bu dee ndigël i Yàlla yi du ko jëfee, tere Yàlla yi du ko bàyyi yéen a ngay jaamu xërëm te kuy jaamu xërëm xam nga fu la sunu Boroom di booleek xërëm ba jëmee? Mooy safaanub àjjana, kon bu ma léen wonee ginnaaw bu léen jaamu xërëm.Muy taarix bu mat a bàyyi xel rawati na ci jamono bu doy waar bii nu tollu, nga xam ni man ngaa bëgga defaru naam waaye gis ku la mën a defar bu wér a wér jafe waaye lu waay yittewoo te muy dëgg ci moom te Yàlla tax, sunu Boroom mën na ko cee defal tawféex ba mu dajeek waay ja.Bb : Li nu lay mujjee laaj mooy noo gisee fii jamono toll ni jullit yi jàppee seen diine ?St : Lislaam gu woyof toyy, tegu ci ñàkk a gëstu ku jéggi dayo ngay seetlu ci li ëpp ci jullit ñi, fonk lool liy dundël seen bakkan ba mu jaral léen lu nekk. Ni nuy sàkkoo sunu am am di yokku, nu ko raw fuuf la nu war a bàyyee xel sunu lislaam te fexe di dolleeku ci xam-xam akug sell, lu ko moy lu la fëkk di na yomb lool ndax fii jamono toll ci ag yàqu li mën a gàllankoor jaam bi ba du dellu ci Boroomam bi ko fi indi te di ko fi xëlsee jëlee boo ko doon lim di nga fi yàgg lool.Yonent bi SaWS jàngal na nu ni ki yeewu mooy kiy toroxal bakkanam tey jëfal la ca ginnaaw dee, alkayisu man daana nafsahuu wa amila lima ba-hdal mawt. Da ñoo toll ci mujjug jamono, liy nuru dëgg te du ko da fa bari. Lu jamono yàgg yàgg, du tax dëgg soppeeku. Mbooloo moo dem fekk fa ñoo xam ni boo léen xoolee xeeb kilifa ga, kenn muccu ci, am na ay jullit yoo xam ni boo léen xoolee xeeb léen waaye Yonent bi SaWS mooy sangu mbooleem mbindéef yi, am na ay murid yoo xam ni boo léen xoolee xeeb léen waaye   Sëriñ bi neewoon na kër gi ku jël yar gi bàyyi woo fi darra, ku ko fi bàyyi jëlee woo fi darra. am na ci kër i diine yépp, terewul du ñàkk mukk ñu teg seen tank fa ko mag ña tegoon tey sellal seen keem kàttan, bokk ci ñoo ñu moo am solo wëlis leneen.Di naay faral di wax ni, fa mag ñu baax ñi jaaroon ba sunu Boroom defal léen, ku fa jaar tay te muñ coono ak tiis ya yoon wa làmboo, di na la ko defal walla mu defal la lu ko ëpp moo tax Sëriñ Tuubaa wax na ci Masaalikul Jinaan, wa laa tuxasis fadla Rabbin qad alaa bi zii taqadumin faqat fa tajhalaa, iz rubbamaa urii fattan muwaxaraa maa haaba aman xablahuu wa asuraa, ngëneelu sunu Boroom yi bul ko jagleel mag ña kon nga réer ndax bariwaana fu ku yéex a feeñ amee loo xam ni jafewoon na ña ko jiituwoon walla sax amu ñu ko woon. Yoon woo wu nag ñi mu ñor daa bareetul te ñu bari jàpp na ñu ni fa mag ñi yeggoon kenn doo tu fa yegg te muy njuumte lu rëy ndax sunu Boroom bi léen ko defaloon mi ngi fi ba léegi te du ku fiy jóg, du kuy tële.Seex Muusaa Siise da fa daan wax ni Mag yu baax yi nekkuñuwoon ay jinne ak i njuumë yuy soppeeku, ay nit la ñu yu jàpp dëgg bàyyi neen te yoqatu ñu ba xëy doon xutbu ak xawsu yu ràññeeku, muy kàddu gu am solo ndax nit lu mu jombale boppam du ko mën a am mukku.Li nga xam ne yàgg yàgg nga tàqarlikoo ak moom, boo sàgganee ba mu xañ la sa ëllëg ga ngay sax ba fàwwu, sank nga sa dund, sa këru ëllëg, say jëfu tay jii nga koy tabaxee, man amila saalixan fa linafsihii wa man asaa’a fa alayhaa, ku def lu baax sa bopp ku def ñaawtéef sa bopp, kenn deful kenn darra, kenn defalul kenn darra lu waay def boppam. Yàlla Moo nu moom, wàccee nu ci kër gu suufe gii di nu wërsëgal, na nu ko fexee dellooo njukkël ci sunu dund wu gàtt wii sunu keem kàttan, ci jaamoo ko ni mu ñu ko digëlee ndax mooy tax mu nangu ko, bañ di doxee njort wala ag réer.Bb: Jërëjëf, sant na nu bu baax ci kàddu yi, Yal na nu ci Yàlla sunu Boroom defal dégg ak topp ?St : allahuma amiin te nu bokk ko bijaahi Sayidunaa Muxammad SaWS  NOSEW SËRIÑ MUUSAA KA  Sëriñ bi noo ngi deeti ñaan Faxiir dafay nangoo dagaan Nangul nu lépp lu nu ñaan Ndax Yàlla naatal xarnu bi   Noo ngi dagaan ci Mustafaa Ma nekk marwata ak safaa Ak àqi Amdi Mustafaa Mi Yàlla jébbal xarnu bi   Ak àqi mboolem ay rakkam Ak àqi séen baay yi ñu am Ak àqi seex yi Bàmba am Ndax Yàlla naatal xarnu bi   Mboolem muriit yépp a ngi tuub Tey réccu bàkkaar yi nu juub Ba lu nu bay-bay, du nu góob Sëriñ bi geesul xarnu bi   Mbàkke, dangay boroom i mbóot Te sag njaboot tawat giloot Ñu def ma ab àntalpareet May làpputoo waa xarnu bi   Aw ma maxaamam di la woo Waaye murit yi ñoo ma woo Ne tawatal te bu nu woo Saw làmmiñay wow xarnu bi   Tay jii ma wax ba ne tareet Ngir yaa ma def àntalpareet Yaa fab i xam-xam ne yëreet Ci sama xol, ci xarnu bi   Te bul ma tanqamlu ci ñaan Ngir lii ma bon tey ku añaan Muriid yi yépp a la ko ñaan Ngir bëg nga dekkal xarnu bi   Jooy i perantal la nu jooy Boo nu fabul, lee nu ne wóoy Ku nu yafal, ban def i kóoy Mu dellu naatal xarnu bi   Jisu nu yaay te noo ngi raam Ku ñàkk yaay, day nàmp maam Buural te boot nu, ngalla daam Roggndi mboolem xarnu bi   Fabal sa doom yi yépp boot Ñoom it ñu boot séen ug njaboot Ku manta boot nga jox ko mbóot Ndax Yàlla naatal xarnu bi   Te fab muriit yi suturaal Mottali jàkka jii ñu naal Foo toll dolli séen alaal Ndax Yàlla naatal xarnu bi   Ndax Yàlla Amdi Mustafaa Tabax jumaa yi Mustafaa Bam tol ni marwata ak safaa Ndax Yàlla naatal xarnu bi   Mboolem murit yépp a ngi jooy Ngir luñu bay mu dal di gooy Ba séen i àddiya a ngi booy Sarax nu naatal xarnu bi   Jamono jaa ngi xiif a xiif Luñ togg bar gi ne ko fuuf Seex Bàmba neel ngën ji mbindeef Mu dellu naatal xarnu bi Xiif tax na ñenn mag ñi yooy  Xiif tax na gor su ndaw di jooy Xiif tax na yenn tool yi booy Sëriñ bi geesul xarnu bi   Tax na ña daa joxee ngi laaj Ñii jàpp séen i sas di xaaj Ken dóotu dem fenn ba waaj Sëriñ bi geesul xarnu bi   Xam nañ ne yaa nu daa tawal Daa nu bayal daa nu ñoral Daa nu roñal daa nu daggal Feesal nga sàqi xarnu bi    Sa yërmandee nu daa defal Lu xel dajul daa nu dëfal Daa nu tibbal daa nu lehal Reggal nga mboolem xarnu bi   Sa yërmandee nu daa sanal Jigéen ña yaa nu daa amal Tay ñépp a yam ken amatul Sëriñ bi geesul xarnu bi   Ñii séen i sag sàggiku na Ñii séen i gaay dàggeeku na Ñii séen i ngëm rékkiku na Ngir ñàkk gii ci xarnu bi   At moo ne ndax mu tane daaw Muy gën a far dellu gannaaw Ba rab yu aay yi sax di naaw Ay Mbàkke geesul xarnu bi   Wuy nun a wuy noo ka torox Yalwaan amoo ku la sarax Garab bu daanoo xob ya lax Bàmbaay ndànjaamal xarnu bi   Garab gu mag bu nee jirim Garab yu ndaw yi diy jirim Meññat ma say mbir ma ëlëm Lii rekk a dal waa xarnu bi   Allaahu akbarus samaan Jamono moo man a safaan Xéewal yi daf daa walangaan Ci dabi mboolem xarnu bi   Libeek sikkeek i sahfaraan Lan daa diwoo muy walangaan Nuy xelli kopp ya di naan Wata ya korne xarnu bi   Astaxfirul Laahal Asiim Tuub nanu lan daa def i koom Te muy lu neexulon boroom Jurbel a wuuteek xarnu bi   Xéewal yi daf daa wal-wali Baawaan fi nun di kel-keli Moo tax ma jóg di pél-péli Sëriñ bi geesul xarnu bi   Xéewal yi daf daa walangaan Waxset nga wuute nga ak sayaan Xamoo xur ak tund ak sayaan Sam ndox a naatal xarnu bi   Wàcc nga yaw loo mas a wax Def nga ko jox ku mat a jox Daawoo nu nax daawoo nu ñax Séddon nga mboolem xarnu bi   Gàncax gu ndaw gi weddatul Mag ña nga yar ken wuddatul Moo tax ma naa la suuxatal Njëmbët li won ci xarnu bi   Njëmbët la mooy gaa ya dikkon Daa wéy ci xéewal ya fi won Tay ñi ngi def ya ñu bawoon Ngir ñàkk gii ci xarnu bi   Ag ñàkk a bon ci waa ju baax Day tas kërëm xolam di jaax Daa ceebu tay ngay añe laax Jaaxal na gaa yi xarnu bi   Leeg-leeg nga gis fi ab murid Muy taxawaalu nib mariid Walla mu xàcc def tariid Ndaw njombe gaa ya xarnu bi   Ànd ak komersaa ya di jaay Ñii di wajaaseeri ba xaay Te xam ne yaa doon séen i baay Moo! tee nga naatal xarnu bi   Ñilee ngi xàcc def i seef Ñii def i dag ngir bañ a loof Ñii daw ba raw ba ni nu fiif Moo! tee nga naatal xarnu bi   Yaw la nu yaakaar abadaa Ngir yaa nu tàggaleek bidaa Tuub nanu mboolem la nu daa Bàkkaar ci njëkk xarnu bi   Yërëm nu tay yaru na nu Dóotu nu fo xàmmee na nu Dóotun nelaw yewwu na nu Yërëm nu naatal xarnu bi   Soo nu joxoon la nu yoron Dóotu nu def nanu defon Xanaa yëgoo ne yaru nan Ku weddi laajal xarnu bi   Yërëmlu nan toroxlu nan Jooy na nu ren saraxtu nan Soppeeku nan jébbalu nan Sarax nu naatal xarnu bi   Nun tuxu nan sun kër i baay Gàddaay te def la ngën ji baay Tuubaa di kër bàmba a di waay Sëriñ bi geesul xarnu bi   Murit yi saalit nanu ren Ngir xam ne yaa léen ame woon Yaa léen joxon la ñu yoran Yóbb nga mbóoti xarnu bi   Tiijaan yi réccu nañu tay Xam nañ ne bëy du sóoru boy Yaa man a may nit lu ko doy Moo! tee nga naatal xarnu bi   Bawal-bawal jolof-jolof Mboolem pël ak naar ak wolof Kenn gisatul ku am i yëf Sëriñ bi geesul xarnu bi   Koo xam ni daa na am i jaag Daa am i àngaar ak i juug Mii at mu am déwén mu jéeg Sëriñ bi geesul xarnu bi   Ku mas a am yaari wata Soxla na ren yaari mata Te manta am njëgu mata Sëriñ bi geesul xarnu bi   Koo xam ni daa na am i taax Tay mi ngi ngeeju'b néeg bu baax Bu gën a féex bam ne ca faax Sëriñ bi geesul xarnu bi   Kër yaa ngi wéet ba ni wëyëŋ Lal yañ yoroon def i koroŋ Ña doon i wuur def i koyaŋ Sëriñ bi geesul xarnu bi   Tubaab yi sax pert nañu Ña léen gëmoon perdi nañu Yahood yi sax fayit nañu Yal na ñu yées ci xarnu bi   Ña tukkiwan faf nañu laŋ Fuñ wàcc deefi léen falaŋ Àdduna yaa ka noo welaŋ Sëriñ bi geesul xarnu bi   Naar yaa ngi yalwaan ak a xaar Seex buñ xamoon dellu fa jaar Ken talatul loo jox i naar Sëriñ bi geesul xarnu bi Wuy Mbàkke ! yuuxu nan ba dee  Wallu nu boo yeexee nu dee Melal ni kuy rammu ku dee Yaa nuy tinul waa xarnu bi   Yaw yaay donoy Muhammadu Te yor nga sirrub Ahmadu Te yor nga bóoti Haamidu Man ngaa defar waa xarnu bi   Man ngaa defar bitteek i biir Defar nga baadoola ak i buur Yaa dindi àllarba ak dibéer Sàkk Muriiti xarnu bi    Man sa kanam, man sa gannaaw Loo sant Yàlla mu ne waaw Loo wax fa diiwaan ñu ne waaw Wax léen ñu naatal xarnu bi   Sa mbir ëppante na ak dërëm Nde xarnu bépp a am gërëm Te am dërëm te yokk ngëm Nga may njariñ waa xarnu bi   Ma léebu gaa yi la xamul Waa ju xamul dees koy xamal Subhaana, yaa ka mat kumal Yaa neex a wan waa xarnu bi   Nan far waññeeku tagg daam Ngir moo nu may lu jomb i maam Booleek Muriit yuy daw di raam Ag cant a war waa xarnu bi   Bàmba maneefu laa misaal Yaay géej gi wër waa senegaal Deefu la jàlle genn gaal Say duus a tooyal xarnu bi.   Seex Bàmba yaa dik mbàmbulaan Ku sóobu dóotu ñaani naan Ku màndi day dimbaan i teen Say kaas a màndal xarnu bi Ku sóobu génnaaley dërëm  Békkoor bi dóotu dem kërëm Ku ne corom kaasub ngërëm Du mar li des ci xarnu bi   Géejug hikkam gim daa dëtëm Ba ne ko secc mook ñoñam Maseefu caa nàndal ku xam Toqan ga doy na xarnu bi   Luumloo na fóore ya wéyon Raamloo na kàngam ya fi won Daane na bër ya fi ne won Amul niroo ci xarnu bi    Sirrub andaari xam-xamam Museefu caa nattal wujjam Ayam gi suural naw ñoñam Wujjam amul ci xarnu bi   Fekkoon na dab yi ne xareet Mu soppi léen watay sareet Duy léen ngëneel bañ ne sëreet Wàccoo na mook waa xarnu bi   Taalif na móol yu fees i taax Te xalimaam du juum du jaax Te am xelam du gag du naax Du fàtte lëf ci xarnu bi   Day duusu dongo yay dëtëm Duus yay jallaañoo ci'b dënnam Mooy géej gu ridwaan diy jënam Te mus la fer ci xarnu bi   Bàmbaa di géej gu tàbbi géej Fekk fa géej gu ne ko ngiij Mu duy ca leer ya ba ni giij Dellusi tooyal xarnu bi   Lu baax du baax ba weesu baax Waaye Sëriñ bee jàll baax Baax a ngi yam fi xotti baax Baaxaale gaa ya xarnu bi   Waa ju la sopp dal di baax Waa ju la weddi dóotu baax Waa joo gërëm muy gën di baax Waayoo ko warna xarnu bi   Waayam du ñiit gariiti laax Dóotu limbooy sagar di daax Loxoom du daarati ci mbaax Ku weddi laajal xarnu bi   Ku weddi lii demal lagan Isaa di mbar moo man u gan Yaaram la wuute na ak sagan Bàmbaa ko ñaak ci xarnu bi   Ngëneeli daam yi gën a tuut Xel manu koo takk di root Mbaa xalima ak i daa yu xóot Lottal na mboolem xarnu bi   Xarbaax la raw na kuy xiyaas Lu xel dajul deefu ko raas Fugraas la raw na góoru faas Sakkaa ñi teewe xarnu bi   Moo jar a way bañ a selaw Guddeek bëccëg bañ a nelaw Ba raw ñi daa wayal calaw Ngir li mu def ci xarnu bi   Seex Bàmba yaa bariy njariñ Fëriñ nga wuute ga ak këriñ Sëriñ si yaa di séen sëriñ Yaa man a leeral xarnu bi   Sëriñ si, ñoo doon fatafoor Sondeel du mel nib limiyeer Jant la moom fawxa na weer Leeram ga tiim na xarnu bi   Seex Bàmba yaa dig mànduwaar Waaju la tàbbi dóotu réer Yaay jant say gaa ya di weer Leer ya gëndoo ci xarnu bi   Nun sóobu nan la jàlle nu Waay Mbàkke! bul dem bàyyi nu Yawmal Xiyaam yobbaale nu Te yóbb mboolem xarnu bi   Seex bàmba yaay ngën ji keno Sa jën yi doy na ñuy dono Soo doon fetal di ag këno Say wal a mokkal xarnu bi   Billaahi wéeru nan ci yaw ŋoy nan ci yaw lu man a xew Ngir urwatul wusxaa du sew Déesu ko dog ci xarnu bi   Seex Bàmba yaay ngën ji wurus Foo génn xànjar daaldi rus Gor su la waaje dóotu rus Doy nga takkaayal xarnu bi   Def nan la ngay sunu takkaay Di sun bitig nu di la jaay Yaa gën i baay gën i nejaay Yaa gën xariiti xarnu bi   Seex Bàmba yaa di'b libidoor Làmburde wuute na aki cuur Sëriñ si sóobuwuñ sa mboor Nde kon ñu naatal xarnu bi   Seex bàmba yaa nu mat boroom Fekkoo ci àddina moroom Tooñoo boroom, tooñoo moroom Tinul nu tooñ i xarnu bi   Buur Yàlla jox na lay midaay Diiwaan ba xam nañu sa waay Waajoo gërëm, kërëm du daay Yaay kerkeraanub xarnu bi   Seex Bàmba yaa di'b kerkeraan Ku jëm ca Yàlla na la ñaan Soo doonu tur di «Alxuraan» Yaa boole bóot i xarnu bi   Def nan la geg bu deefi yéeg Te def la mbër mu deefi déeg Kelaŋ mi, wub nga bër yi jéeg Sebul ci mboolem xarnu bi   Yàllaa la jiital ca xadiim Tudde la Ahmadul Xadiim Jiitu na aadama ak i doom Jiitu na gaa yi xarnu bi   Yawma ajaaba bi balee Yéefar ya juum wuyoo walee La Bàmba not ñu naa   a lee Notaale góor i xarnu bi   Sirrub dëggoom ba la ne naat Ca doqi góor ña ñuy sanaat Ñépp ni nuut tàllal i baat Ken yënguwul ci xarnu bi   Mu jàll toog ca gàngunaay Buur Yàlla ràng koy medaay Diiwaan ba jox ko séen i gaay Keroog la àtte xarnu bi   Billaahi Bàmbaa dim kelaŋ Moo jàpp saytaane welaŋ Ba tër ko rendi fa gaboŋ Ñibbisi wax ko xarnu bi   «Qaataltu fil bahril lahiin Kabkabahuu nadbul amiin Mahal amiini wal amiin» Moo ko waxon waa xarnu bi   Yonnente ba ak ahlu badar Ñoo dàkku kaarce ya ko wër Saytaane nërméelu di ser Làbbe ya daw ci xarnu bi   Gaboŋ ña xam na ñuy biram Galwaa ña xam na ñuy biram Làmbarna seere nay biram Seere sa wóor na xarnu bi   Keroog la làbbe ya ne waaw Maaràbbu bii bu leen ci gaaw Leeram gi sarna asamaaw Sar na ci suufi xarnu bi   Tubaab ya naa ko nan maroo Soldaar sa naa ko bun meroo Làbbe ya naa ko bun woroo Ñibbil yilif nga xarnu bi   Tëggaale wuñ la asamaaw Bër yépp booloo nañ ne waaw Goroŋ yi lay nañ sa gannaaw Nde wub nga làmbi xarnu bi   Karaama yaa nu ko xamal Màqaama yaa nu ko amal Kaaraange yaa nu ko defal Yaay suturaal waa xarnu bi   Àll ak kër ak jaam ak gor ag Ceddook sëriñ buur aki dag Bokk ak i jàmbur ñépp a jag Jaaraama daam ci xarnu bi   Luy nit ku ñuul ak nit ku weex Diggante askan yu du jeex Fu nekk daam def na fa seex Bu man a yor waa xarnu bi   Bindéef yi yaa léen fal i buur Ku mas a xëy taali baboor Di xelli attaaya ju foor Fajoon nga aajoy xarnu bi   Soodaanu war nañ ne nërëm Biidaanu war nañ ne naham Ñépp di sant ak ay gërëm Ngir yaa defar séen xarnu bi   Koomersi naa la mersi ñoom Pël yaa nga naa la «mujji doom» Wolof ya naa amoo moroom Yaa dàmbe tagg i xarnu bi   Ken dóotu dox kem li nga dox Ken dóotu wax kem li nga wax Ken dóotu jox kem ñi nga jox Darale woon nga xarnu bi   Limaamu Sahraaneey kamaal Téeréerm ba Bàmba lay misaal Giñ naa ne mooy aboo rijaal Xutbu ya won ci xarnu bi   Mboolem i xawsu ya wéyon Yaa sóobu ngér ya ñu awon Wommat nga ruu ya ñu yoron Yeesal nga wirduy xarnu bi   Xaadiru yeesal ngay biram Tiijaanu yeesal ngay biram Saasali yeesal ngay biram Kuntiyu jox la xarnu bi   Lottal nga ñoñ sariihatu Jommal nga ñoñ haxiixatu Sa ngér mi mooy tariixatu Moo gën a jub ci xarnu bi   Woroom kurus ya daa aji Ak gaa ya daa siyaare ji Yaa tax ñu daa siyaare ji Sëriñ sa woon ci xarnu bi   Wommat nga naar yeek i wolof Xàllaat nga ngérum tasawuuf Sëriif si yaa tee ñu suruf Jàlle nga léen ci xarnu bi   Roytéefi xutbu yi nga won Kiimaani labdaal yi nga won Kiiraayi lawtaad yi nga won Ak nujabaa-uy xarnu bi   Xutbu yi, yaw lañ daa fegoo Nattu ya góor ña daa tegoo Lasyaax yi yaw lañ daa sagoo Bay laaj hidaayay xarnu bi   Naar yaa ngi am hidaaya tay Tiijaan di laaj hidaaya tay Te masu ñoo weesu bu rëy Yaw la ñu roy ci xarnu bi   Seex Bàmba, yaa di ab newet Sébbi nga tooyal gépp wet Bay nga mu ñor, góob nga ba fat Man ngaa dundal waa xarnu bi   Dundal nu, noo di sa'g njaboot Wodd nu nee nu wàkk boot Te suturaal nu, may nu mbóot Nee léen «amiin» yéen xarnu bi   Yaay fekk waayi njorondaay Nga fal ko, boole kook i gaay Ni doomi Maam Sëynabu Njaay Làmp bi won ci xarnu bi   Muriid yi yaa yor séen ngërëm Sëriñ si yaa yor séen xorom Biñ la gisul ñi'ng ne xerem Fajal nu aajoy xarnu bi   Seex Bàmba yaa di ag nduyoor Sëriñ si ñoo doon njawli-béer Waa ju la nemm falu buur Sa lem gi neex na xarnu bi   «Wa saabixuuna saabixuun» Yàllaay boroom «Kun fa yakuun» Éy waaye gaay ya fi jëkkoon Ñoo yóbb mbóoti xarnu bi   Ña rafle woon wodd na léen Ña rifle woon sedd na léen Ruu ya gëmoon wommat na léen Bañ wommataale xarnu bi   Ña ko bëggoon Seexal na léen Ña ko bañoon suuxal na léen Ña xàddi woon neexal na léen Bañ delsi ànd ak xarnu bi   Seex Bàmba yaay gayndeg ñëloor Ag ndaama sóobutil sa mboor Soo doon u weer di weeru koor Mbaa weeru gàmmuw xarni bi   Fàddal nu ndaama yii di daan Notal nu noon yii di nu daan Jàggil nu bër yii buñ nu daan Te def nu mbër ci xarnu bi   Seex Bàmba yaa matub Sëriñ Yaa xóot i mbir te yaa xarañ Waane wi yaa raw ab marañ Say gaal a jàlle xarnu bi   Soppi nu ay wagook i gaal Ten yab sa marsandiisi haal Te yóbb góori senegaal Def nub masin ci xarnu bi   Seex bàmba yaa matub sëriif Mbàkkeek mbusoobe dootu soof Séen xol ya war na ne gariif Maam Jaara tiim na xarnu bi   Siggil nga waa Mbàkke bawal Mbàkke kajoor yaa léen bewal Penku bawal yaa léen defal Lu tax ñu siiw ci xarnu bi   Mbàkke dimb ak mbàkke xewar Ak mbàkke baari, kër sayar Saañànka bàmbaa léen defar Ba ñuy defar waa xarnu bi   Askanu kër Maam Maharam Yaa tax ba waa ju ñu gërëm Mu ber kërëm am i dërëm Daagul rusoo ci xarnu bi   Daaru Salaam, Daarul Minan Daaru yi fii kulli saman Yaa léen joxon la ñu yoroon Ku weddi seetal xarnu bi   Yaa tax ñu doon i kàppitaal Niroowu ñook i fàkk-taal Am nañu barke am alaal Ñoo gàddu mboolem xarnu bi   Sa daaru yee diy lóppitaan Ku ràgg war na lay dagaan Ku ñëw nga jox garab mu naan Doktoor bi yaa faj xarnu bi   Ràggi xol ak ràggi yaram Yaa koy ragal joxey ngërëm Jarag yi war nañ laa gërëm Ngir yaa wéral séen xarnu bi   Fekkoon nga réew mi def i ndóol Fekkoon nga ñépp def i gool Yaa tax ba nuy niinal i bool Yafal nga mboolem xarnu bi   Fekkoon nga ñii def i lafañ Ñii daanu far ba ne fëlëñ Ñoo ku ñu ñaan jabar mu bañ Ñii mel ni man ci xarnu bi   Yaa dikk jag ya fi dammoon Jénganti mbir ya fi dëngoon Yékkati néeg ya suufe woon Bañ man a ànd ak xarnu bi   Amal nga gaa yu amulon Xamal nga gaa yu xamulon Feeñal nga mbir yi nëbbu won Dekkal nga ruuhi xarnu bi   Sa waay du ñee waayi kaneen Sa waay du xàcc jëm faneen Deesu la xam di gëm keneen Sa diine doyna xarnu bi   Taxoon nga ruu yi dajaloo Te wootewóo, te fitalóo Te watewóo ni kuy faloo Lislaam nga moome xarnu bi   Xàlloon nga ngér mi ba mu weex Ku ci awoon mujj na seex Te masulaa jàdd ak a jeex Ba yóbb mboolem xarnu bi   Wommat nga ruu yi jox boroom Sàmmal nga cër yi séen boroom Seex Bàmba ken du sa moroom Yaa man a jàlle xarnu bi   Dekkal nga julli yi juróom Ba ceddo yaa ngi jàppi wóom Te fetaloo bañ am i góom Yaa wone diiney xarnu bi   Aw nga siraatal mustaxiim Te boolewoo wal ak i doom Ba àgg yaak sa yépp doom Tay ñi ngi wommat xarnu bi   Sunna si yaa ko dekkalaat Tërbiya yaa ko yeesalaat Te alxuraan yaa ko falaat Yaa bindloo won xarnu bi   Fekkon nga ñuy waññ ak a toor Daa takk i ndomboy takk i cuur Yaa samp i daara, fal i wuur Tasaare daaray xarnu bi   Soppi jigéen ñiy muslimaat Ñuy dawu góor ni muhsinaat Rékki takkaayi séen i baat Di muuru dëddu xarnu bi   Yaa tax nu daa sellali jëf Yaa tax nu tekki nun wolof Yaa tax ba nuy way di walif Xamal nga gaa yi xarnu bi   Jirim yi yaa don séen i baay Baayo yi yaa doon séen i yaay Miskiin yi yaa doon séen nijaay Yaay wéeruwaayu xarnu bi   Ku jooy fi yaw nga noppiloo Ku xiif fi yaw nga reggloo Ku mar fi yaw nga màndiloo Màndal nga góoru xarnu bi   Billaahi yaa mat li nga doon Noo seddu teggi cer bu duun Wàccal, damul, laggul te téen Nde wub nga làmbi xarnu bi   Mboolem sahaabatu rasuul Ak bër ya daa tagg rasuul Mel na ni bay nga séen i tool Bayaale tool i xarnu bi   Kahab da daa tagg rasuul Busayri daa tagg rasuul Hassaanu daa tagg rasuul Semmal nga léen ci xarnu bi   Yaa raw ña daa janook rasuul Ngir yaa liggéey ba am wusuul Ba def xaliifatu rasuul Kawe nga mboolem xarnu bi   Yoon wa mu aw ba raw mbindéef Ba def donoy ngën ji mbindéef Maneesu koo xamal mbindéef Jomb na mboolem xarnu bi   Diggante mulkook malakóot Ba sar ca péey i jabaróot Ken masla boole séen i bóot Lut Bàmba bàjjob xarnu bi   Aras la daa giseek boroom Kursiyu lay xamey soloom Diiwaan la daa faley moroom Di folli seef i xarnu bi   Moom la ñu may nuurul jalaal Moom la ñu may nuurul jamaal Mu boole kook sirrul kamaal Leeram ya dar na xarnu bi   Gaa leer, ca lay jañey cibeel Gii leer ca lay ñoddeey ngëneel Kamaal ga lay faleey meteel Seexal na mboolem xarnu bi   Yàlla la daa sukkandikoo Yonnen la daa jottalikoo Jibriil la daa dimbandikoo Ba jot ci mbóot i xarnu bi   Téere ya lay wéttalikoo Durus nga lay moyandikoo Pexe ya noon ya daa jagoo Ba të na nooni xarnu bi   Taalif la daa jëfandikoo Mahfuus la daa gàngandikoo Hikkam la daa sukkandikoo Moo nàndaloon waa xarnu bi   Tawhiid la daa xamali jaam Hikaaya lay xëyee subaam Riwaaya lay gonte ne kaam Du jëw du jànni xarnu bi   Fum toll day tagg rasuul Du war watay dammi rasuul Du werse boŋ ci tarasool Moo gën a wuuteek xarnu bi   Dem jàkk a moo ko tax a nooj Julli na fiy ràkk a ba géej Aj màkka mas na ko ne ngéej Faadiilu aj na xarnu bi   Njool màkka daal lay sigiree Soo ko tudee mu daldi ree Giñ naa ne daawu ñu soree Jikkoom ya waar na xarnu bi   Fab na ca xayru lanbiyaa Jikko yu raw yuy lawliyaa Moo raw xiyaaru lasfiyaa Déndam amul ci xarnu bi   Dëddoom gu mat ga mu jagoo Ak xam gu mat ga mu jagoo Ak muñ gu rëy ga mu sagoo Mus la tawat ci xarnu bi   Nattoom yu rëy yam daa tegoo Te teewu koo ànd ak sagoo Te amna bóot yu mu fegoo Te du ko feg ci xarnu bi   Dunyaa da koo wanon gannaaw Masula faale yamu laaw Jublu ci Yàlla ne njanaaw Wakkiirlu dëddu xarnu bi   Bëggul galan bëggul medaay Bëggul lu ab tubaab di jaay Jaayante na ak Yàlla sa waay Gañe na mboolem xarnu bi   Bëggul fas ak nag ak galeem Bëggul bay ak xar ak i doom Bëggul a am sàqi njuróom Du jaay du jandal xarnu bi   Bëggu la am junni yu roŋ Bëggu la dox di yor i boŋ Moo mas a dox ba dem gaboŋ Dellu si fii ci xarnu bi   Dërëm du yàq ab deram Wurus du tax mu ras bëtëm Nawul dërëm xeebul përëm Moo gën a wuuteek xarnu bi   Dërëm xàmmeewu kook xandeer Diinaar xàmee wu kook ganaar Kuy waaru bàmba doyna waar Cey Yàlla ! bàjjob xarnu bi   Mbindéef yi yépp a yam fi moom Alal yi yépp a yam fi moom Bëggul bañul xeebul du yéem Mooy génn góor ci xarnu bi   Bawal-bawal akub ajoor Sàmm ak i baadoolook i buur Ku laaj mu jox la lay sa muur Di nég li des ci xarnu bi   Mbàkke gënul fi moom guyaar Kon ummi mbàkkeek taar bi kaar Kon du ko may sëriñ guyaar Xamul ku bon ci xarnu bi   Tabax, gënul fi moomi baar Àngaar, gënul fi moom sabaar Baari, gënul fi moom pataar Kon du fa jug ci xarnu bi   Wolof, gënul fi moomi naar Gànnaar, gënul fi moom mbayaar Kon taaxi jurbel du fa jaar Ba def jumaa ci xarnu bi   Wata, gënul fi moom saxaar Mbaanig gënul fi moom daqaar Rusul a yalwaan ak a xaar Ba Yàlla jox ko xarnu bi   Màggat, gënul fi moom sixaar Ndaw it, gënul fi moom kibaar Njàccaar, gënul gumba gu taar Gu jox tumam ba xarnu bi   Bàmbaay boroom «kun, fayakuun»! Moo donn Ahmadul Amiin Moo tax amul xejj ak i séen Mooy yërmandey waa xarnu bi   Baatin la daa fab di nu jóor Du mere nit, ba di ko dóor Mboolem jigéenam ak u góor Defar na léen ci xarnu bi   Tarbiya, lay yarey goneem Tarxiya, mag ña won fa moom Tasfiya, bër yu deefi yéem Bañ man a ànd ak xarnu bi   Diraaya, lay xamal goneem Inaaya, moodi ay jikkoom Wilaaya, lay defal boroom Cofeel gu am ci xarnu bi   Cofeel gi, moo ma ko xamal Xam-xam bi, raw na sama xel Leeram gi, fees na sama xol Baawaan ci gaa yi xarnu bi   Moo tax ba dóotu ma selaw Cofeel gi, tee na maa nelaw Maa nguy wëréelu, ni gelaw Dóotu ma toog ci xarnu bi   Leeram gi, daal may tex-texaan Saa xol di dem, ba poroxaan May naan ba màndi, coroxaan Di buusu gaa yi xarnu bi   Seex Bàmba, yaa di sun Imaam Yaw la nu teg fa sun amaam Yaw la nu doyloo, ba fa saam Rammu nu, nook waa xarnu bi   Sëriñ si woon dañoo téxem Ñoo way ne ñeex, ba xerem Seex Bàmba, moo safon xorom Safaale gaa yi xarnu bi   Ku leen faboon, teg ci balaas Jël Bàmba, teg ca bee balaas Konte, mu wat séen i palaas Mbàkke! du maasam xarnu bi   Xawsu ya, mooy séen Yilimaan Moo sàmmuwaanteek Alxuraan Adiisi Yonnen, ba rañaan Moo ko xamal waa xarnu bi   Moo am "fasaahatu lisaan" Laaya yi, moo xam seen cosaan Moo xam, la wàcce asamaan Jëmsi ci suusi xarnu bi   Moo am "mahaarijul huruuf" Làmmeñu yaaram lañ ko roof Mooy waykatub gën ji mbindéef Maay waykatam ci xarnu bi   Mooy "Muhjisaati adnaan" Yuñ wàcce aaxirus samaan Di rammu xeet wu jëm jinaan Tuubaa li ahli xarnu bi   Tuubaa, ñehal na kuy muriid Waylun, ñehal na kuy mariid Yal na nu Bàmba def muriid Neeleen "amiin" yéen xarnu bi   Jox naa ko fàww sama xol Saabub ngënéel a may setal Térub mbalaan i sama xol Fóotal nu gàkki xarnu bi   Bàmba, da ngay boroom i may Te nun, nu def woroom i moy Moo tax nu sax ci di la way Ndaxte, nga jéggal xarnu bi   Wayu nu ngir bëgg iy dërërm Mbàkke, danuy sàkku ngërëm Ca bis ba Yàlla di yërëm Xeet wi ne woon ci xarnu bi   Yaw mi laggeeyal sa boroom Ba am ngërëm "xayrul Xadiim" Wàllil nu yaw ci say juróom "Yawma yaquumu" xarnu bi   Tàbbal nu "jannatul nahiim" Ten dëkk fa ak sa yépp doom Wuntu ya, yaa yor seen i doom Tijjil dugal waa xarnu bi   Ridwaan tijjil na la, nga wéy Jox na la njénd yu la doy Waa ju la soob mu daal di wéy Yaa ame caabiy xarnu bi   Nopplujil ca «hilliyiin» Yàlla gërëm nala ak Lamiin Yonen gërëm na la ak ñeneen Ak xulafaa-uy xarnu bi   Ak Mursaliina ak Lanbiyaa Ak taabihiina ak lawliyaa Jinne ya ak Malaayika ya Gërëm nañook waa xarnu bi   Yural sa poŋ, te dem fanaan Diggante kawsara ak jinaan Nottil te lekk nag, te naan Jaajëf! defar nga xarnu bi   {Alhamdulillaahi na ngéen; Di sant rabbal haalamiin Doom a di baay kii du kaneen Man naa defar waa xarnu bi}   Yaw mi laggéeyal Mustafaa Bul fàtte, Amdi Mustafaa Ak doomi baayi Mustafaa Ñoo ame bóot i xarnu bi   Mat na xaliifatul xadiim Fees na plaas ba mat na doom Te amna xam-xam, ame koom Man naa musal waa xarnu bi   Noppeek, goreek, tàllal ndijoor La moome saalum ak kajoor Ku laaj, mu jox la lay sa muur Te musla gàntul xarnu bi   Taafeeri Njool Aaminata Yaa donn njool aaminata Tuubaa di sun madiinata Yaay weer wi tiim waa xarnu bi   Yaa neex a way, te neex a taas Ngir xarnu bii, amoo fi maas Li dale fii, ba weesu faas Yaw lañu jébbal xarnu bi   Raayaw ngënéel wi yaako yor Yaa teggi tuur ba, daw ba sar Ngir naaru góor ak fasu par Rawantewuñ ci xarnu bi   Mboolem sixaarun wa kibaar Yaa tax ñu tàbbi ci'g saxaar Ba wàcc Tuubaa ngën ji gaar Noppal nga léen ci xarnu bi   Robino yaangiy walangaan Nuy naani kawsara ak jinaan Dóotu nu tàppaatuy sayaan Jaajëf! defar nga xarnu bi   Jumaa ji yaa ko taxawal Yaa tee mu naaxsaay niw yorol Naalam wi yal nang ko matal "Aamiina" war na xarnu bi   Yaw la sulaymaan xamalon Karyeer ba, doj ya ca deson Jumaa ja bayti tabaxoon Moom ngay defal waa xarnu bi   Daawuda Bàmba lay misaal "Baytil Muxaddasi" la naal Wuyji boroomam ba kamaal Taaw ba defal ko xarnu bi   Ndommoy ngënéel ya won ca maam Yay sëtu kokki aki ndaam Nga boole kook ngënée li daam Ràngoo, amoo ci xarnu bi   Murit yi jox nala'y Idaay Tubaab ya jox la ay midaay Sultaan nga boole kook wilaay Yaa man a tàggat xarnu bi   Yàlla na ngay muuram muriit Te Yàlla booy, muuram mëriit Bihaqi xaadirin muriit Ndax Yàlla naatal xarnu bi   "Allaahu sul fadlil asiim" Kum jox ngënéel deefi la yéem Faadilu mooy "fadlu hamiim" Turam wi, doyna xarnu bi   Mooy doomi "shamsun wa xamar" Mbàkkeek, mbusóobe duñ ko jar Moo nàmp yaari meeni ngor Mooy Bàmba tay ci xarnu bi   Saddiiti baayam lay royaat Leerug cosaan ga day royaat Nday jaa di xayru muhsinaat Moo donn mbóoti xarnu bi   Mooy noobalub lislaam fi nun Mboolem shariif yi moo ci gën Donoy usaynu wal hasan Maay xaadamam ci xarnu bi   Ma wax la lëf, ci ay jikkoom Lewet, woyof, ànd ak sagoom Niru na baay ba, mat na doom Ëmb na kersag xarnu bi   Dem na ba màkkam jullikaay Haj na, siyaare ngën ji baay Te ëndiwul alal di jaay Nawleem amul ci xarnu bi   Taalif i baayam ay wayam Moo donn duusi xam-xamam Moo naan ci géejug hikkamam Sirroom ba, doyna xarnu bi   Yàlla na am lamuy mébét Ci nun, nu am li nuy mébét Ci moom, te yal nan am i sët Yu gën a gëm waa xarnu bi   Nan tagg ahmadul amiin Moom la ñu may sirrul masuun Xarbaax la feese, ba ne guun Baay baa ko lëm ci xarnu bi   Baatin ba, jaaxal naw kajoor Moo tax ñu lëm ko jame biir Soo ko gisee ma ngay bangéer Ni kuuy lu mat ci xarnu bi   Faj aajo, moo ci gën a gaaw Lum wax boroomam mu ne waaw Day fal di folli ci lu gaaw Mat naa ragal ci xarnu bi   Day way te jàngulon haraf Te màndaxaam du ca suruf Moo man Araab te man Wolof Jommal na mboolem xarnu bi   Fab na ca baayam, yan yu diis Te nduruwul boroomu tiis Kuy rooti, moodi dex gu fees Moo man a màndal xarnu bi   Sañ-sañ ba, làndi  na ci moom Jagle ga jiitu nab juddoom Mbër mu ko sóoru daal di luum Mbiram xajul ci xarnu bi   Rijaal ya ,xam nañ darajaam Bu nee jalañ, ñuy saf i jaam Nërëm-nërëm, di safi baam Raamal ko war na xarnu bi   Yal nañ ko may mbóoti lamiin Fegal ko ayu bépp noon Ku dégg ñaan, na ne amiin Ndax Yàlla naatal xarnu bi   Mbég maa ngi teeru leen basiir Donoy basiiran wa nasiir Ku teeru naan, lekk ba suur Doo ñàkk lëf ci xarnu bi   Moo am jalaal te am jamaal Te xar kanam ga leer kamaal Tem bari xam-xam am alaal "Buurika fiika" xarnu bi   Taar ba ca yuusufal kariim Ba buur ba fal ko def ko doom Jigéen ja far tàngook sagoom Manga ak basiirum xarnu bi   Ca ag rawam, la daal di raw Fóore ya daa fireek a raw Masu la jaar ci yëfi ndaw Masu la faale xarnu bi   Sóobu na ngérum tasawuuf Ku ko rawoon, nee na la wif Moo raw ña xàllon moom a lef Sakkaa ñi teewe xarnu bi   Hilmud Diraaya la jagoo Mbirum hinaaya la lëkkoo Nuurul wilaaya la sagoo Dendam amul ci xarnu bi   Durus ci téerey alxuraan Mbaa muy julleek a jàngi ñaan Yooyu la baaxoo, te ku ñaan Mu may la lëf ci xarnu bi   Yal na fi sax, ba dégg maam Te tol ni maam Ahmadu daam Te donn mbóot ya won ca daam Ndax Yàlla naatal xarnu bi   Allaahu moodi jenn waay Mooy jàpp doom, def ko ni baay Ñu bokk benn ub taxawaay Abdoo, di Bàmbam xarnu bi   Booko gisee muy sammandaay Seex Bàmba, ñoo niroob jataay Niroo yaram, niroo sewaay Niroo deret ci xarnu bi   Niroo doxiin, niroo waxiin Niroo jëmm ak melook defiin Buy ree nga waat ne du keneen Bàmbaa ñëwaat ci xarnu bi   Moodi wallax-njaanu jinaan Bu léen ko xool bët i kañaan Kañaan du tee béjjan a daan Baayam a leeral xarnu bi   Moo donn tab, ga woon ca moom Moo donnn njàmbaar ga ca moom Séen baay a séddaley jikkoom Sédde ko lii ci xarnu bi  Baatin ba, raw na saahiram Day gaaw a soppi ay mbiram Mbir ma ca baayamay mbiram Moo yor jaliili xarnu bi    Yal nañ ko dolli ay muriid Te yal na raw pexem mëriid Te yal na mujj di'b fëriid Ba tol ni gaayi xarnu bi   Nan ñaan ci Yàlla miy Samad Mu may Sëriñ Abdu Samad Te may Sëriñ Abdu Lahad Lu doy a doy waa xarnu bi   Ci bóoti "xul huwal fadhliin" Sëriñ bu mag bi gën ci yéen Yàlla bu séeni barke neen Ndax Yàlla naatal xarnu bi   Te yokk Abdul Qaadiri Fii baatinin wa saahiri Bijaahi baayu taahiri Bam tol ni Jiilim xarnu bi   Te yal na Ibraahima moom Def ab xariit fa sun boroom Ba jot ca bóot i turandóom Ndax Yàlla naatal xarnu bi   Mboolem ñi dooni saalihiin Ci sowwu jant, mbaa feneen Yàlla na saalihu di séen Jant bu tiim waa xarnu bi   Dundug Sohaybu ga ak, alaal Ju bari ja ak, jam darajaal Yal na ko Seex Bàmba misaal Ci sun Suhaybum xarnu bi   Te maynu barke ak ridaa Te sol ngërëm ci murtadaa Ba ku ko soob mu def xadaa Haajaatihii, ci xarnubi   Te boole luy taaw ak i caat Góor ak jigéen, ci benn baat Ndax Yàlla sun xarnu bi naat «Aamiina» war na xarnu bi   Mboolem lu Sayxu Bàmba am Yal nañu gën te yokku ngëm Kon, lee nu bokk ame ndam Te am ngërëm ci xarnu bi   Muusaa ka miy séen werekaan Moo léen di way, di léen dagaan Tey sant, tey tagg ak a ñaan Ndax yàlla naatal xarnu bi   Waykat yi buñ yaboo ni xiim Maa war di xaadimul xadiim Damay muriid, di jaam, di doom Te gën a bon ci xarnu bi   Ngir Abdu Mbàkkem soxna Mbay Ak Maaharam mi ñépp ŋoy Mooy baayi-yaayi sama nday Maa dikke nii ci xarnu bi   Saynabu Mbàkkem Absa njaay Ak Maaharam miy ngën ji baay Mooy yaayi-baayi sama yaay Maa dambe yii ci xarnu bi   Man léebu naa leen, kàll leen Way naa wolof, ba làkk leen Way naa araab, ngir bëgg ngéen Xam Bàmba, yéen waa xarnu bi   Way naa ko Sëhru ramadaan Mi Yàlla wàcce Alxuraan Ngir bëgg lépp lu ma ñaan Yàlla defal ko xarnu bi   Jullil ci ngën ji Addnaan Muusaa, te ñaan ko ba nu naan Géwal bu jaaxlee war a ñaan Ndax Yàlla naatal xarnu bi  Aamiin ! Allaahumma salli halaa sayyidinaa Muhammadin wa aalihii wa sahbihii wa xayra xadiimihii wa sallama tasliiman, Subhaana rabbika rabbil hissati hammaa yasifuun wa salaamun halal mursaliin Wal hamdu lillaahi rabbil aalamiin Ayaa Sóodaani jógleen déglu Muusaa Mu tagg fi Mustafaa ma ñu tudde Yaasin Gëjóon naa way ngireek ñiy sàcc i taalif Ta seen baay sax ferul baa siin fa Yaasin  Subuuxun waay ! Xuduusun, réewi Sóodaan Gumbay xélleer yi sax di palamtu Yaasin  Ngëlamtee bon nde kon jaahil du taalif Ni xélleer warta yab njàccaar fa Yaasin  Walaay ndaamaa ngi sóoru njalóor gu dangaŋ Xanaa dafa repp am dafa réere Yaasin     Ku tëkkale Bàmba ak sëriñam dafay nar Nde géej ga fa Ndar jisee su ko Mbar fa Yaasin  Pajug aajoog muriid yuy daw araamul Ku man na ko def sibeesu ko wóor na Yaasin  Ku xam bay way nga far way gën ji Yónnen Ndegam xam-xam ba leer na ba sar ca Yaasin  Sëriñ Tuubaa ni man sa ma géer gi may way Du déglu géwal bu xol ba tilim fa Yaasin  Sëriñ Tuubaa ne kuy taalif nga taalif Ca sahaaba ya mbaa ca waliyyu yaak ca Yaasin     Ku way te wayoo ci Yónnen mbaa ci waayam Araf ya nga way dangeen ko layoo fa Yaasin  Te Yónnen daf ni waa ju ma tagg aw way Ne warlul naa la àjjana fàww Yaasin  Li lee tax man ma dib géwalam ci baatin Di way seex Bàmba mbër mi fi wuutu Yaasin  Boroom taar boobu moo ma jaral di taalif Di tuuru di tuuru ngir la mu donn Yaasin  Solaat naab robb woo kaalaa ni Laamin Layal naa Bàmba maa ngi layoo ci Yaasin     Ku lay jaay taar na sam xel dem ci Yónnen Ka taaru ba Yàlla yónni ko saaru Yaasin  Ku lay jaay taar na sam xel dem ci Taahaa Wa Taahiru ak Mutaharu ñoo di Yaasin  Ku lay jaay taar na sam xel dem ci Maahin Ka far bàkkaar ya kookale moo di Yaasin  Ku lay jaay taar na sam xel dem ci Haadii Ka gindi sa maam ya réeroon wan la Yaasin  Ku lay jaay taar na sam xel dem ci Nuurun Siraaju-l-Laahi làmpub gaas ba Yaasin     Ku lay jaay taar na sam xel dem ci Muxtaar Ka Yàlla ni Mustafaa ma ñu tann i Yaasin  Ku lay jaay taar na sam xel dem ci Yaasin Imaamu mursaliin ki lee di Yaasin  Muhammad mooy turam wa ñu sant i baayam Wa Ahmadu mbaa te Haamidu mbaa te Yaasin  Te Ahmadu moo di rahmatunaa ci baatin Te Haamidu moo di nihmatunaa fa Yaasin  Turam ya mu am da ñoo làmboo ci mahnaa Limub xeetam wi ciy xéewal fa Yaasin     Turam yi le mat na ñaari téeméer wa ihdaa Yëral ma Dalaa ilul Xayraati Yaasin  Bariy tur daa na tektale mbër ci mahnaa Te mii mbër kenn tëggaaliwu koo ti Yaasin  Te nag jinneek malaakaag ñépp a raamoon Ci Yawma Alastu jébblu naa ko Yaasin  Juddóom ba rafet na koo kay gën ji Xaashim Amul ci araab xurayshin xam na Yaasin  Di yaaram doomi yaaram doomi yaaram Sëtub Màkkaag Madiina du maasu Yaasin     Nde maamam yaag i doom ya sëtu xurayshin Ca taarab taar ba lañ taaroo ni Yaasin  Su ngeen dégloo ma lim tay maam i Yaasin Te wax leen taar ba kenn du fi mel ni Yaasin  Muhammadu yaari Abdullaahi haashim Wa Abdu Manaaf a doon limiyeer fa Yaasin  Da daa labbayka naa labbayka jahran Ca ndigal maam ja ëskay mooma Yaasin  Xusayun ak Kilaabun yaari maamam Wa Murrata seen i taar a nga mel ni Yaasin     Wa Kahbun ak Luwayyun teg ca Xaalib Ña ngay taaroo ca taarub taar i Yaasin  Wa Fihrun teg ca Maalig teg ca Nadrun Ña ngay saf i jànt ngir ceeñeer i Yaasin  Kinaanata ak Xusaymata yaari maamam Ñi lee diy weer ya daa werloo fa Yaasin  Wa Mudrikatun wa Ilyaasun wa Madrun Ci seeni kanam la leer ga newoon di Yaasin  Nisaarun teg ca Mahdin góor gu sempal Limal Adnaan fii la ñu yam fa Yaasin     Ñi lee yor càllalag limiyeeri baatin Ya jàpp ca leeri Yónnen moo di Yaasin  Cërub taaram ba moo leen sóor ba duñ moy Banoo haashim shariif la ñu ngir ga Yaasin  Ma wax leen tay ni Yaasin mel ci saahir Ba tudd fi gën ji mbindeef tudd Yaasin  Sangub Yónen yi mooy Yaasin ci baatin Cangam ga ca moom mbindeef du ko xam fa Yaasin  Wa innaka lahalaa xuluqin haiimin La Yàlla waxoon fa suuratu Nuun ca Yaasin    Walam taraqatu haynii misla Yaasin Bi xalqin aw bi xulqin kenn du Yaasin  Jikkóom da fa yéemu, bind ba raw na am xel Kamaalan aw jamaalan kenn du Yaasin  Laxad faaxa-l xalaaiqa nihma xalqan Wa xulqan Mustafaa ma ñu tudde Yaasin  Mbindam baa sell, cër yaa jot mu sempal Boroom ba ko móol du cuune te kaare Yaasin  Tëggam ba ko móol kuloor ko sëlam ko moo aay Tabaaraka fiihi kenn du fi mel ni Yaasin     Guddul ba ni séll waa ju ko séen ne céy kaa Deful ab duuñ ba tax nga ne cam fa Yaasin  Rëyul ni fëtëx ni gaa ñiy dox di fàngat Di fàng ba mel ni mbaami tugal fa Yaasin  Wowul ba ni koŋŋ te yaramam du laal weñ Sewul ba ni lambax ak a jub ne Yaasin  Di saf kumba liiti sew ba ni ruuj ta sooful Ñanant u xasab du mooy taxawaayu Yaasin  Ku lëngoog moom mu sut la ca kaw nga dib duuñ Ku topp ci moom mu raw la nga des fa Yaasin     Doxiin wa ñu def ci ramatu lay sukootoo Ta tempom ba la daa daagoo fa Yaasin  Loxoom yu salab yu sell ya Yàlla fuddan Te waaraam yay niroog sooroor u Yaasin  Weham ya ni weer mel ni butoñ yu ñuy tëj Tajoor ba ko poose moo man a ñaw fa Yaasin  Te Yónnen dóoxuloon waŋulwóon te sëggul Farul xajagun mel ni ku noonu Yaasin  Wetam da fa jànde biiram sew mu xeereer Lasul noojul lexam ya ni làcc fa Yaasin     Diggam la ni xiit ndiggal tama lañ ko móolal Te doq ga daf ni yoll ni bar fa Yaasin  Te xar kanamam ga day saf weeru badrin Jëham ba wëndeelu far di melax fa Yaasin  Bakkan ba ne fonn mel ni nataal ba Ndar wër Tuñam ya di saf batoŋ yu ñu ferme Yaasin  Du tafli fi suuf du ñandu du génne aw ban Te lum mas a génne suuf ni tërax fa Yaasin  Ñaqam waa dàq sikki te dàq anbar Te raw gaa foori bun bun jaa nga Yaasin     Loram yaa dàq suukar dàq ag lem Te neexe ni dax te weexe ni soow fa Yaasin  Gëñam ya di saf kayit gii ma yor di melxet Wàllaay gàcceel na perkaal bee Yaasin  Bu masaa ne kang di ree nga ni koŋŋ tey say Su muuñaa muy melax di melax fa Yaasin  Ba sàkkalu Yàlla way samandaay palanteer Te mel nig yuur ju taw ci galaas fa Yaasin  Njamal Yàllaam la andak jaamu Yàllaam La Yaasin judduhaale du maasi Yaasin     Kawar ga ni laas ni sooy ba ma jis fa Bànjul Di mel meli njañ la mel ni wurus fa Yaasin  Te faasam yaa nga mel ni wurus wu déewul Di lér léri tey battarñiku kaari Yaasin  Lexam yu rattax yu mel ni ki feer yu ñuy diw Te yéen ya ni lipp mel ni ki yoosa Yaasin  Gëtam yaa ngay wëndeelu ilaa jixaatin Ba mel ni ki móol dolaari wurus fa Yaasin  Bëtam ba di dàq per ya di saf nenab baa Te moo gën a jis boroom limiyeer fa Yaasin     Di xool kanamam te gët ya di jis ginnaawam Amul takkndeer nde taar bay leer fa Yaasin  Su gët ya di gam-gameek a nelaw ci saahir Xolam ba di xoole kenn du fi mel ni Yaasin  Ca tusngali àjjanaam la ko Yàlla tusngal Sëlam ko ca salsabiilan naa ko Yaasin  Te kersa ga daa na tax suy xool di lamsal Da daa wax ndànk tay dox ndànk Yaasin  Barul te dërul nosul dotomul te taqul Ta leebul làmmiñam da fa wér ni Yaasin     Cëram yaa jot te mbaggam yaa ganaawam Ñu tempe ca xaatimab Yónen fa Yaasin  Malaaka ya xar dënn ba yeti yoonam Raxas ko mu set ñu duy koy leer fa Yaasin  La nekk ci Jaal jaral na ma dem Madiina Wa Màkkata Marwata ak i Safaa fa Yaasin  Ku dem ba këram mu soppi la soppi saw tur Ñu naa la al haaji ngay ku ñu baal fa Yaasin  Ka neexon tay ma am àngaari xaalis Nde kon mani meŋŋ dem ba siyaare Yaasin     Di gont a ka xëy di gont a ka xëy ba faf dee Di dox ciy doj di xuus cim ndox ba Yaasin  Di rombiy gar di nootiy ñas ba Jidda Di tànk di dox ba bufta ba wal fa Yaasin  Wallaay mile Jaal jaral na ma war fafalnaaw Woroom awiyoŋ ya sànni ma bomb Yaasin  Ma nuur ciy niir tawat ca di tawte ay at Li nuuril Mustafaa ma ñu tudde Yaasin  Ma tàbbi ci suuf ba taxta saree ni Yuunus Ngireek li ma xam ca moomale Jaal di Yaasin     Li nekk Jaal jaral na ma tay ma jaaloo Di jaalook Jaal ba jeelu ci moom fa Yaasin  Kilee jar a way kilee jar a nax di neexal Di jox libidoor ba deesu la dóor fa Yaasin  Kilee jar a woo di jox piticeen ba duuseen Ba deesula ceen ba kenn di la seen fa Yaasin  Kilee ma jaral jihaari bakkan ba am kun Ba wax ju ma wax di kun fayakuunu Yaasin  Kilee ma jaral jihaari fetal yu naa tëf Ba raw Itileer ngireek wuti leer fa Yaasin     Kilee ma jaral ma faf àngaase ay at Ba angale xar ma nib angaay fa Yaasin  Kilee ma jaral faseek Salmaa wa Laylaa Wa Hindun ndax ma denc fa am ca Yaasin  Ayaa Jaal Bombe, way na nu séy ta bomboo Ma laal sa yaram wi ndax nga yëram ma Yaasin  Ayaa Jaal Bombe way sa bakkan gi muuñal Te wan ma sa xar kanam te ree ma Yaasin  Da maa sob waaye jomb nga sax samay kem Te waa ja xamul xamal ni xamul fa Yaasin     Ma jóg nu fasante wóllare féek ba may dee Na ngeen ma ko seede maa ngi ci Jaal fa Yaasin  Te Njàmme du waa ja naa fase naa la gontal Ñëwal mbaa ma baxda sawji la léegi Yaasin  Te maa ngi ci yaw ba bañ may jaale yaw Jaal Te soo ma jëlut kaneen du ma jël fa Yaasin  Ma dellu fi wax xibaar ya ma xam ci Yaasin Maneefu la lim ngëneel ya ma jis fa Yaasin  Wallaay sama bët jisul sama nopp déggul Te xel mi dajul ku mel ni ki Jaal fa Yaasin     Amul ca malaaka sakkaa nit wa jinnin Te baahima ak njanaaw du ñu mel ni Yaasin  Te laaj naa Mulku laaj  Malakuutu turran Ba laaj baxrul muxiiti ku mel ni Yaasin  Ñu naa ma amul ca gaa ya wéyóon ca baawon Te ñiy bëgg a ñëw amul ci ku mel ni Yaasin  Ma laaj ko fa ardu shimshimatin ña dul dee Ñu naa ma amul fii kenn ku fi mel ni Yaasin  Fullaam jaak faaydaam ja ma xam ci Yaasin Jiseefu ko woon ca Aadama maami Yaasin     Fitam waa ma xam du jàq du rët du saalit Ku weddi nga laaj ko Jibriil xam na Yaasin  Ngoram gaak maandoom gaak bari bayre am jom Yaroom gaak taar ba ñoo booloo fa Yaasin  Xelam maag xay ga sempale gaak na muy def Salañ-salañam jaag wajtaay wa Yaasin  Ku jooytu fi moom mu far rangooñ muy ree Ku rafle mu wodd faj say aajo Yaasin  Te moo man u gan ganam du tawat du jàmbat Ku teew mu teral, ku woote mu sédd Yaasin     Ku xaar mu xaral la xarbaax jox la say dab Ku fuuyu ni guus di séddale mel ni Yaasin   Ku wopp mu faj, ku faatu mu yóbb Tuubaa Musal ko ci naari ramm ñoñam fa Yaasin  Fa Tuubaa summa Tuubaa summa Tuubaa Ñehal na ku sopp Bàmba te sopp Yaasin  Fa waylun summa waylun summa waylun Ñehal na ku noonu Bàmba te noonu Yaasin  Su doon ab kursu man teg naa ci Yaasin Përëmiyeer baa ngi maa nome Jaal Yaasin    Su defoon làmb yaw Jaal Yaasin yaa di saa mbër Dabal dóor gaa ya bañ Seex Bàmba Yaasin  Su doon wote maa la jox sama karti xol bii Nde yaw say kàndidaa ne na wiiw fa Yaasin  Te songal mbër ya jàggil daane joggil Ñi fay kontar Sëriñ Tuubaa fa Yaasin  Su ngeen dégloo ma wax leen tey ci Yaasin Lu ngeen xamuloon xam-xam yi yées na Yaasin  Térub taaram ba jaamu na taar ba ay at Sirrub leeram ga jaamu na buur ba Yaasin     Waxoon naa leen ko dem leen seeti mawlid Jamaalan min jamaalin leeri Yaasin  Nit ak jinneeg malaakaag ñépp a daa daw Di wër leeram ga ay ati-at fa Yaasin  Nit ak jinneeg malaakaag ñépp a xooloon Di taasu ca leer ga woon ca asal ca Yaasin  Kerog la ñu jàpp morso ca taar ba xàllar Tasaare ko tuur ko seddalé gaa yi Yaasin  Térub taaram ba lañ tuur uurulayni Ba tax du ñu faatu ngir taar bee fa Yaasin     Te joŋoma yoo ya ñoo di woroom i tiitër Ña ngay taaru ca àjjana daaru Yaasin  Te benn kawar ci ñoom bu rotoon ci dunyaa Nga janoog leeri péeyi Aras ni Yaasin  Térub taarub jigéen ña di uurul aynin La joŋoma yii di taaroo wóor na Yaasin  Ci leerag Jaal la Aadama leere nuuran Ba tax ibliisu noonu ko noonu Yaasin  Ma wax la na taar ba séddalikoo ca baawaan Ba tér ba royaat ca Aadama maami Yaasin     Sirub taaram la Aadama maam ja làmboo Ba Yàlla ni usjuduu ngir leeri Yaasin  Térub taaram la àjjana sax di taaroo Di taaroo làmbi kaasam bir na Yaasin  Térub taaram la Ibrahiima naanoon Diwoo ko ba gaa yi Namroos naa ko Yaasin  Sirub Jaal Bombee fay sawaraam wa bardaa Ba dolli ca faf salaaman ker ga Yaasin  Térub taaram mellax na ca gaali Nóohin Ca Bismil laahi mujreehaa ni Yaasin     Labal noonam ya ak doom jam ni irkab Ku bañ Seex Bàmba doo war gaali Yaasin  Térub Taaram la Muusaa Njàmmee sàngoo Ba muy dem Tuuri Siinaa jis na Yaasin  Sirub taaram la xotti ci baxru xalsuum Labal Firawna tas xaaruuna Yaasin  Térub taaram ca teex ba la Yàlla réexon Ca kaw Ayyuuba ràgg ga wér fa Yaasin  Sirub taaram ba delloo taar boroomam Ba nihmal Abdu feeñu ko ngir ga Yaasin     Térub taaram ca teex ba la tibb ratax Mu dal Daawuuda baay i Sulley fa Yaasin  Mu fab sirroom ba fent ca weñ gu ñuulam Ba faf di xaliifatan ngir leeri Yaasin  Térub taaram ca teex ba la jox Sulleymaan Mu def kob jaaro ñaan mulkan fa Yaasin  Ci barkeb Jaal la jinne ya ak njanaaw yii Di toppe Sulley mu war ci ngelaw ni Yaasin  Térub taaram la maam Yànqooba tuufóo Ba gët yi ne bàq daa na palamtu Yaasin     Térub taaram la Yuusufa doom ja sëlmoo Fa Jawharu Xusnihii mooy taaru Yaasin  Sirub taaram ba moo lëjaloon saliixaa Ba muy poñe Yuusu ngir njaaloo fa Yaasin  Térub taaram la Ismaaiila taaroo Ba fawxa na doom i Taara ya ngir ga Yaasin  Sirub taaram ba wéll na maau Zam-zam Keroog ba fa Isma juddóo ngir ga Yaasin  Térub taaram la roof Isxaaqa mbokkam Ba Israaiila far xeeb maami Yaasin     Térub saahir sa lañ fab ndox ma tuur leen Mu rëyloo leen ba far na ñu noonu Yaasin  Térub taaram ca teex ba la sànni Yuunus Ca Batni-Xuuti muy sàbbaale Yaasin  Ci barkeb Jaal la daa waxi Laa Ilaaha Ci biir jënam wa illaa Anta Yaasin  Térab taaram la jox Idriisa waayam Ba moo jëkk a bind jëkk a durus fa Yaasin  Ci barkeb Jaal la dëkk ba nax Boroomam Ba dem Firdawsi faf ne fa kuus fa Yaasin     Térub taaram la jox Luutan mu ràngoo Ba wëlbati suuf si Kanxaanan fa Yaasin  Ba Aaliyaxaa di saafilaxaa ña ngay sér Mu taw ay doj ci seen kaw ngir ga Yaasin  Térab taaram ca teex ba la sotti iisaa Mu wéy asamaaw rafaxnaahu ni Yaasin  Wa maa qataluu wa maa salabuu wa laakin La Yàlla waxoon ca iisaa ngir ga Yaasin  Sirub taaram la Saalihu dóor ci aw doj Gëleem ne ca téll génn di ŋaax fa Yaasin     Xuddaar a ko ray fa dam-dama neel aleyhim Musiiba du yem ci bopp boroom fa Yaasin  Sirub taaram la Huudun jàppe aadan Alag gaayam ya folli xéram ya Yaasin  Ci barke Jaal la Ilyaasaa maasam Wa suu Kiflin limal Yasaxun fa Yaasin  Ba Aaruuna ak  i Luqmaana ak i dendam La ñuy taaloo ba tàkkale wóor na Yaasin  Muneesul lim li mii Jaal Bombe taalal Taxawlul Njàmme ! Xatmul way wi Yaasin     Jamiihu-Rusli wa kurama jamiihan Ña ngay taaloo ca leerug taali Yaasin  Wa nuuru-shamsi aw xamarin wa najmi Ña ngay taaloo ca taarab leeri Yaasin  Te Saxaaba ya ak waliyyu ya mbaa te xawsoom Wa xutbu-samaan ya ñoo di siboori Yaasin  Te Maaliku ak Xaniifatu mbaa te Anbal Wa Sahaafihu seen i ngiir a di leer fa Yaasin  Te ngir ya ca des xaroon na ko ñetti téemeer Tegal sittiina dolli ca yett Yaasin     Woroom ngiir yaag ña topp ci baatin Ku tàqle yaa ngi tebbi ci taali Yaasin  Te Yaasin nee xuusul ngiir ya turran Waroo diiŋat ku jëm si ci man ni Yaasin Bu leen diiŋat ku ngeen jis donte xaj ba Ndegam da na baw ci ruuram tooli Yaasin  Lilee tax man ma faf def Tayba Tuubaa Te Mbàkke di Màkka Bàmbaay moom a Yaasin  Jumaa jile faf di joojële moo ma noppal Sëriñ Tuubaay xaliifa ba donn Yaasin  Siyaarejileen siyaarejileen fa Tuubaa Ku Yaasin raw na jàpp ci waayi Yaasin    Sirub taaram ba sar na ba jàll Taayif Muhammadu doomi Aaminatan ni Yaasin  Maneefu la wax lu lamb ci moom ci baatin Xaliifa bu mat xaliifatu wóor na Yaasin  Wa sallallaahu maha aalin wa sahbin Aleyhi ma faf taxawlu te sopp Yaasin  Àllaahumma salli alaa Sayyidinaa Muhammadin wa sallim tasliiman. BATAAXAL GU MAG GI ËMB SAÑ-SAÑI DOOMI AADAMA Ñu jàpp te nangu ne sagu doomi aadama ak sañ-sañam yépp-dañu yam te kenn mënukóo jalgati, te lu lépp nekk na cës laay ci taxufeex ci mbirum àtte ak jàmm ci biir àdduna. Ñu jàpp ne ñakk xam ak soofantal sañ-sañi doomi aadama indi na aymusiba yu tar tax képp kuy dund fippu. Temano egsi na ba mu nekk ci doomi aadama ñu mën a wax, xalaat, ci seen coobare, bundxatal, nàkk dëddu leen. Ñu jàpp ne am na solo lool ñu aar sañ-sañi doomu aadama ak ay matukaay ci wàllu yoon; ngir doomu aadama moomu kenn du ko sonal, muy fippu ci nootaange ak lu koy bunduxatal. Ñu jàpp ne am na solo lool ñu góor-goorlu ba gën a rataxal jokkalante gi diggante xeet yi. Ñu jàpp ne ci bataaxal boobule mbootaayu xeet yi yeesalaat na ay pas-pasam jëme ko ci sañ-sani doomi aadama yu tolloo, ci sag, ci bir lépp lu aju ci dundin diggante góor ak jigéen, ci biir tawfeex gu yaa. Ñu jàpp ne réew yi ci bokk jël nañu ay matukaay ngir dëgëral jokkalante gi ak mbootaayu xeet yi, ñu naw it bu baax sann-sañi doomi aadama ak tawfeex yu wóor ci biir àdduna yépp. Ñu jàpp ne ànd taxawal sañ-sañ yeek tawfeex yi nekk na lu am solo lool ngir, darajaal matukaay yooyu. Ndaje mu mag mi biral na ci bataaxal bii ne xeet yépp, réew yépp ak kurel yépp ñu jàpp li ci nekk, ci seen xel, te ñu góor-góorlu, ñu jaarale lii lépp ci njàng mi ak yar gi. Ñu lawal sañ-sañ yeek taawfeex yi jël aymatukaay ci biirak bitim réew. Ñu nangu te di doxal fépp ci anam gu wér ci biir xeet yi sosoo ci réew i bokk ci mbootaay gi ak gox yi bootu ci ñoom. Matukaay bu jëkk bi  Doomi aadama yépp danuy juddu, yam ci tawfeex ci sag ak sañ-sañ. Nekk na it ku xam dëgg te ànd na ak xelam, te war naa jëflante ak nawleen, te teg ko ci wàllu mbokk. Naareelu matukaay Ku ne mën naa wax ne am na ay sañ-sañ ak ay tawfeex yu sosoo ci bataaxal bii te amul xeej ak seen, rawatina ci wàllu xeet, melo, awra, làkk, diiné, peete ci wàllu politig, xalaat, réew mbaa askan woo mën ti sosoo, ci it wàllu juddu alal ak lu mu mën ti doon. Rax sa dolli amul xeej ak seen ci politig, yoon, mbaa doxalin wu aju ci bitim réew mbaa suuf soo xamne nit ki fa la cosaanoo; réew moomu mbaa suuf soosu moom na boppam walla deet, mbaa ñu yamale yengu-yëngoom. Ñatteelu matukaay  Nit kune war naa dund ci tawfeex ak kaaraange. Ñeenteelu matukaay Waruñoo def kenn jaam mbaa mbindaan. Njaam ak njaayum jaam nanguwunu ko ci anam gu mu mën ti doon. Juróomeelu matukaay Waruñoo mbugal, tutal, mbaa teg kenn lu metti lool lu yelloo wul ak doomu aadama. Juróom benneeli matukaay Nit ku ne am na sañ-sañ ñu war kaa nangul darajaam ci wàllu yoon. Juróom benneeli matukaay   Népp a yam ci kanamu yoon. Te it amul xeej ak seen, ku ne yoon woowu war na laa aar. Népp war nañu leen aar ci luy jalgati liñu tënk ci bataaxal bii ak bepp yëngu-gëngu buy indi par-parloo. Juróom natteelu matukaay Nit ku ne am na sañ-sañ dem ci berebi àtte kaay yi ci reewam saa yoo xamne sañ-sañam yooyu dëppook sàrti réewam mba yoon jalgati nañu ko. Juróom ñentteeli matukaay Menuñoo jàpp, tëj, mbaa genne kenn réewam te tegunu ko ci yoon. Fukkeeli matukaay Ci lu wér, nit kune mën naa egg ci berebu atte kaay wax li ko naqari ci anam gu jub, te baña ànd ak par-parloo, ne dañu ko taxal. Fukkeeli been matukaay ak benn Bépp nit bu ñu taqal cimbir mu tar jàppe nanu ko ku set ba loolu ñu ko taxal leer nàññ ginnaaw bi ñu ko attee. Te ñu taxawu ko ci lépp lu koy aar ci atte boobule. Duñu tëj kenn ci ay jëfam mbaa lu mu fàtte mbete loolu mu jëf ci jamono jooju nekkul mbir mu tar ci wàllu yoon, ci biir ak bitim réew. Foofu it yoon du ko teg lu dul limengóok li mu def ci jamono jooju. Fukkeeli matukaay ak ñaar Kenn warula xuus ci dundinu doomu aadama, bu njabootam, ci lu jëm ci këram mbaa lu mengóok moom, di damm it jarajaam. Buñu jalgatee yii nit kune am na sañ-sañ ñu aar ko ci wàllu yoon. Fukkeeli matukaay ak ñatt   Nit kune am na sañ-sañ wëndeelu ni mu ko neexe, tànn it dekkuwaayam ci biir réew bu mu mën ti doon. Nit kune am na sañ-sañ génn réew mu mu mën ti doon. Fimu dëkk it bokk na ci-ak it dellusi ci réewam. Fukkeeli matukaay ak ñent Nit kune bu ñu ko mbugalee am na sañ-sañ làqu ji, mbaa ñaan ñu làq ko ci yeneni réew. Su fekkee ne nit ki dañu koy toppu ginnaaw bi mu defee jëyyi, mbaa yëngu-yëngóon méngóowul ak li mbootaayu xeet yi tëral, sañ-sañ boobu. Fukkeeli matukaay ak juróom Nit ku ne am na sañ-sañ xeetoo cim réew. Mënuñu ne nit ki xeetoowul cim réew te teguñu ko fenn, mbaa ñu xañ ko sañ-sañ su bëggee soppi xeetoom ak réewan.m Fukkeeli matukaay ak juróom benn Jigéen mbaa jóor saa yu matee amul xaaj ak seen, ak waaso bu mu mën ti bokk, réew, mba diiné am na sañ-sañ sëy ak it sos njaboot. Ñoo yam it sañ-sañ, balaa ñuy sëey, ci biir sëy ak it bu seen sëy tasee. Sëy kenn menunuko fas, xanaa lu jiitu ku ne ci way-dencante yi joxe xalaatam. Njaboot nekk na menneef gu am solo ci askan wi. Fukkeeli matukaay ak juróom ñaar Ngay dund yaw doww mbaa ak mbooloo am nga sañ-sañ am loo moomal sa bopp. Menuñoo xañ kenn am aman.   Fukkeeli matukaay ak juróom ñatt Nit kune am na sañ-sañ xalaat ak sa goom ci wàllu diine, soppi it diineem mba ngëmam, am na it tawfeex feeñal diineem, mbaa ngëmam, ak mbooloo, mbaa moom doww, fu àdduna daje mbaa deet, jarali ko ci njàngale mi, ci ay jëf, ci jaamu yi ak xarbaax. Fukkeeli matukaay ak juróom ñent Nit ku ne am na sañ-sañ wax mbaa bind lu ko soob. Ci waxam yooyule kenn menuko ce bundu xatal. Te it am na sañ-sañ di gëstu, di jot, di wasare ci anam gu yaa ay xabaaraki xalaat ak ay jumtukaay yu mi Men ti jefandikóo. Ñaar fukkeeli matukaay Nit kune am na sañ-sañ woote ab ndaje, mbaa sos mbootaay ci jàmm. Mënuñoo bokk loo kenn ci mbootaay te àndu ci. Ñaar fukkeeli matukaay ak benn Nit ku ne am na sañ-sañ bokk ci ñiy doxal mbiri réewam. Mu teewal fa boppam, mbaa mu yabal ab ndaw mu teewal ko fa. Nit ku ne am na sañ-sañ, amul xeej ak seen liggéey ci bépp béréb buy doxal mbiri réewam. Pas-pasu askan mooy cëslaay buy dëgëral lépp luy doxal réew. Pas-pas gile war na feeñ ci palin yu yiw yu ñu wara amal léeg-léeg ci tannin gu yaa te am sutura,mbaa topp yoon wu wóor wu andak taw feex ci wàllu pal. Ñaar fukkeeli matukaay ak ñaar Nit ku ne meññeefu askan wi am na sañ-sañ ñu aar ko ci giru dundam. Ci dundam war na ci am xol bu sedd ci sañ-sañam yooyu, lu aju ci koom-koomam, ci dundinam ak ci lépp lu aju ci aadaam te di ko jox maanaa ak yookkute gu ànd   ak tawfeex ci wàllu darajaam, loolu lépp nag ku ne doomu réew mi indi dooleem ak di jokkalante ak bitim réew te mu méngook tërërin ak am-amu réew mu ne. Ñaar fukk ak ñatteeli matukaay Nit ku ne am na sañ-sañ liggéey, tànn it ci eanam gu ko neex liggéeyamm te mu dëppóok ay sàart yu yam te baax ci wàllu liggéey. Te it ñu aar ko ci ñàkkub liggéey. Amul xeej ak seen ku néppam nanu sañ-sañ ñu fay leen, te loolu méngóok li mu aliggéey. Keépp kuy liggéey am na sañ-sañ ñu jox ko pay gi mu yellool, baax te mën koo dundal ak njabbotam te mu yellook sagu doomu aadama, mu mottaliku it ak yeneeni pexe su mënee am ngir aar dundinam. Nit ku ne am na sañ-sañ samp mbaa bokk ci ay kurel yu koy taxawu ci wàllu liggéeyam. Ñaar fukk ak ñenteeli matukaay Nit ku ne am na sañ-sañ noppalu, feexal xolal ak it di yamale diirub liggéeyam ak it léeg-léeg muy për, bër gu ànd ak xaalis. Ñaar fukk ak juróomeeli matukaay Nit ku ne am na sañ-sañ am dundingu yamamaay ngir dëgëral wér-gi-yaramam, raataageem ak bu njabootam, lrawatina ci wàllu lekk col, dëkkuwaay, lépp lu aju ci wàllu paj ak bépp yëngu-yëngu gu am farata ci wàllu dundam. Am na it sañ-sañ ñu aar ko bu liggeeyatul bu feebaree, bu amee laago, ñàkk saxnaam mbaa sërinam, mbaa màgget, mbaa mu ñàkk li muy suturloo ci anam yu dul ci cootareem. War nañu beral loxo, dimbali képp ku tollu ci am doom ak it gune yi. Bépp xale bu juddu ci sëy, mbaa bu judduwul ci sëy ñoo bokk benn anam buñ leen di aare.   Ñaar fukk ak juróom benneeli matukaay Nit ku ne am na sañ-sañ ñu jàngal ko, njàng mi waruñu ci fayaku lu mu bon bon ci njàng mu suufe mi te am solo. Njàng mu suufe mi lu war la. Njàng mu xarala mi, te it aju ci wàllu liggéey war nanu koo wasaare. Amul xeej ak seen njàng mu kawe mi ubbil nañu ko képp ku ko yelloo. Njàng war naa indi naataange gu yaa ci ddoomi aadama te it war na dëgëral ñu naw sañ-sañi doomi aadama aki tawfeexam ci anam gu yaa-wat na it rataxal déggóo gi ak yokkute mbootaayu xeet yi ngir jàmm sax. Waajur yi ñoo jëkk am sañ-sañ ci anam gi ñuy yare seeni doom. Ñaar fukk ak juróom nenteeli matukaay Nit ku ne am na sañ-sañ bokk ci dépp lu aju ci caaday askan wi, di bànneexu ci lu cu aju ak it bokk ci lépp luy suqali xarala gi ak lu ciy meñ. Nit ku ne am na sañ-sañ ñu aaral ko lépp lu aju ci lu mudefar ci wàllu la xarala, mbind mbaa lu aju ci wàllu caala. Ñaar fukk ak juróom natteeli matukaay Nit ku ne war naa tawaxu dëpp lu aju a askan wi, ak lu aju ci bitim réewam ba sañ-sañ ak tawfeex yi bataaxalu xeet gi ëmb mën a sax. Ñaar fukk ak juróom nenteeli matukaay Nit ku ne am na ay wareef yu ko war digganteem ak dëkkandoom yi ngir dëgëral ci anam gu ya darajaam. Nit ku ne buy doxal ay sañ-sañam aki tawfeexam war naa sallook li ko yoon may, ngir mu mën a nangu, naw, sañ-sañ nawleem ba léepp lu aju ci yiw, teey ak naataange gu yaa sax ci askan wi. Sañ-sañ yeek tawfeex yi mënuñukoo doxal ci anam gu deppoo-wul li mbootaayu xeet yi misër mbaa taxawal.   Fanweereeli matukaay Ci fànn gu mu mën ti doon ci bataaxal bii, bépp réew, mbootaay mbaa nit, warul doxal mbaa def luy yàq sañ-sañ yeek tawfeex. Déglul ma jooy jooyi wolof Mbër ma defar réewi wolof Ba koo fu seeru am i yëf Te wootewul fetali sox  Moo naka mbir yéen ñi di mbër Ku mel ni man moo lu ca war Gumba gu ndaw gu matla fer Ndayam ne mes lu ngeen ca wax  Te amagul ku ko wommat Te xamagul yoon wu jub it Te manta daw ba raw lor it Te xel ma dof nopp ya tëx Xol bay xalam di fér-féri Ronqoñ ya yol di car-cari Cër ya ca des di bér-béri Di jéem a jëf te ruu ga lax  Bis bu xëyee dëgmu di jooy Mbaa muy yërëmtalu ba yooy Soo ko jisee gët ya di xuuy Mbaa muy palamtu lu mu sex  Jamono jaa ngi wéet a wéet Ku deeti jiitu te du njiit Ŋëb ruu yi boole seeni boot Te mel ni géej du fer du nëx  Mbindéef yi yépp a ngi gëlëm Dénd bi bépp a ngi lëndëm Baatin bi lépp a ngii ñu lëm Saahir si lépp a ngi ne jalax  Wàlliw yi yépp a ngi ne selaw Ndàmb yi yépp a ngi gelaw Boroom dogal ba day nelaw Te àtte yaa nga mu walax  Àllarba jam fi ne bëret Di nittu fan ciw tamxarit La àtte yépp ne xëret Góor ñeek jigéen ñi daw ba xëx  Xel yépp génn ne wëret Nawug ku nekk ne gëret Neexoon keroog ma ne xoret Ndax YÀLLA dootuma torox  Demam ga ump na mbindéef Te wub na boppub kuy mbindéef Ku dul malaaka ya ko wuuf Ak YÀLLA ak ña mu ko wax  Yonnen ba ak ahlu badar Yori biram di ko defar Moo tax xameesu ca lu wér Demiinu Yonnen la ko jox  La dale Njurbel ba këram Malaaka sàppe ne gorom Di ko bijjanti di gërëm Te di ko sàbbaal di ko jox  Way-dee ña jokku woon ca moom Te nekk barsàq ne xiim Ku ne di teeru naa Boroom Xéewal yi ñëw mu di nu jox  Wàmmeeli Tuubaa di damu Mu topp leen di leen rammu Bir ya aka rëy ba faf lëmu Ba ku ca xam lëf du ko wax  Garabi Tuubaa di sikar Suufam ya ak ndox yi di ser Saahir si lépp def naqar Baatin bi lépp ne fayax  Jumaahi Njurbel moom di jooy Taax ya ne yàŋŋ defi mbooy Cëy àddina aka man a njuuy! Te man a wor te man a nax  Tubaab ya sax tëj seeni taax Ken xamatul lu doon sa baax Baykat ya gedd seeni paax Wata ya fenqoo ne rajax Kenn xamatul kuy sëriñam Kenn xamatul kuy taalubeem Góor dootu faale waa kërëm Loo sex mu mel ni ab xetax  Luy doomi Aadama a ngi jooy Jinne ya jébbalu di jooy Sunnas Yonnen ba sax di jooy Lislaam ji rët ba far di lox  Malaaka yaa ngi wër di jooy Suuf yi juroom yaar a ngi jooy Te asamaaw yépp a ngi jooy Ngir xamaguñ fu waa ja dox  Weer yi fukk ak yaar a ngi jooy Bis yi juróom yaar a ngi jooy Cër yi juróom yaar a ngi jooy Ba ahlu badrin ñile sax  Juroomi julli yaa ngi jooy Way-wuutuhante yaa ngi jooy Jant bi ak weer wi di jooy Saa yépp yépp a ngi forox  Baahima yépp a ngi ne gorom Ñax mi saxoon sax ne ŋayam Gàncax gi ànd ne kayam Garab yi yenn xob yi lax  Gone di goy-goylu di jooy Mag di xalam mbiram ba yooy Ñi mel ni man di wax ne wóoy Seen bir yi dootul mat a wax  Jigéen ñi rët bay fëlëmu Murit ya dof bay kayamu Ñële di yuuxuy bëlëmu Kuy jéem a jóg far ne sërëx  Ku ne bëret far ne nërëm Njénde yi yépp ne xerem Jirim bu nekk tëj kërëm Ñële di rëb-rëbi di lox   Boo xalamee Ngën ji mbindeef Bisam ba ndax nu man a giif Ak xulafaa-u ya ko wuuf Te xam ne àddina du sax  Kerog ba Yonnen nee meles Sahaaba yépp ne taxas Abaabakar Saddiix a des Wa maa Muhammadun la wax  Te dafa gëm ba xol ba sooy Te teewu koo muuru di jooy Ba xel ma délsee la ne suuy Ku dul ka bindoon du fi sax  Ku ne ne ngéej a dee keroog Ku nekk fàtte say baraag Ruu yépp faatu nan keroog Sun jëmm yee fi des di dox  Jii waay a wuutu jooja waay Yii gaa ya wuutu yooya gaay Mii mbir a wuutu mooma, waay! Mii mbir a rëy ba weesu wax  Déglul ma lim fi ay ndamam Yoo xam ne ken dootu ko am Li des ci dunyaa ci kanam Ndox soo fu teeyal it mu nëx   Moojaa ku deeti feeñ a feeñ Ba Màkka ñëw fi di ko jiiñ Yonnen ba, gànnaar di ko téeñ Mu far di leen jox i sarax  Ñoo di ko jox ay àddiya Ñii di tawatsi àddina Ñii mbiri àllaaxira ya Ñoo bañ a wuysi def i tëx  Sëriif yi ñëw fi di ko yéem Làbbe yi ñëw fi di ci jéem Ku ne di barkeelu ci moom Mu fees a fees ba mel ni dex     Muy jàpp ceddoy def i seex Di fomp xol ya ba ñu weex Génnee ca àddina ak baneex Saytaane ak bakkan mi tax  Moojaa ku deeti jëf lu jar Yonnen ba ak ahlu badar Ngeen jaxasoo ci yépp bir Ba foo fi jëm ñu di la rax  Aras di jaayu cim mbindam Malaaka sàbbaal ngir mbindam Ibliis di làqu ci'g lëndëm Limub araf ya di melax    Muy dox ci jàww ni njanaaw Di xotti déeley asamaaw Lum wax fa diiwaan ñu ne waaw Muy fal di folli ci lu sax  Di soppi ruu ya di defar Di jàpp ñaawtéef ya di far Di yokk dig ya ba mu sar Di gàddu tiis ya gën a wex  Moojaa ku deeti xamle weer Ci bis bu niis bu bañ a leer Ci gàmmu mbaa ci weeru koor Ba sunu xol yi bañ a nëx     Moojaa ku deeti feg balaa Tey xamle waxtu wa balaa Di ñëw ci nit ñi ba balaa Agsi mu sàkkluy sarax  Di feg i mbas di feg i tiis Ak mbir mu xew tey yan bu diis Mbaa xiif bu tax ku ne di siis Ba boo tibbee doo tal a jax  Moojaa ku deeti doy a doy Bay fàtteloo baay ak i nday Ku ne mu jox la lu la doy Te soxlawoohul ku ko jox     Boo ko joxee da na la jox Boo ko joxul mu di la jox Te du la jànni du la ñax Te du la wor te du la nax  Boo ko moyee mu di la may Boo koy jëfal mu di la fay Boo ko bañee mu di la jay Ba xëy la not nga ne sërëx  Boo ko meree du la mere Boo ko soree du la sori Boo gorewul moom mu gore Kii ku ko bañ da nga torox  Moojaa ku deeti fab i koom Di buub di sànni niki dóom Di fab jirim yay def i doom Ba ken du faale nday ya sax  Di fab i téerey def i koom Du faale junneek i gëléem Ku ñëw mu jox la ba nga luum Kuy dem di ñëw ak ku fu sax  Di tagg far Ngën ji Mbindeef Te faalewul yàpp wu duuf Ba faf yaram wa dafa loof Te xeeti ñam ya ne pacax  Di dugg i xalwa ciy kërëm Yonnen ba jox ko fay ngërëm Te boo ko dee woo ay dërëm Du tax mu déglu la nga wax  Moojaa ku deeti wax i bóot Di sulli ay xam-xam yu xóot Ba sunu xol yi dootu root Ca dab ya ibliis def i ndox  Moojaa ku deeti wax muriit Lu koy fegal pexey mariit Di soppi dof mbaate baliit Muy cam su yewwu te forox     Kuy saafaraati ràggi xol Ku deeti far tilimi xol Ku deeti xoolee gëti xol Bay jis lu ken dul man a wax  Ku deeti dundal guddi yi Bëccëg yi yépp ak waxtu yi Bedd yi yépp ak bunt yi Foo toll jis mu di fa dox  Fu ne mu def fab jullikaay Ku ne mu boole la ak i gaay Digal la teg la cib jataay Te du la wor te du la nax     Di jiite waxtu yiy juroom Du wuute mukk te du tiim Xasaa-idam sëf nay gëléem Ajaa-ibam sëf nay warax  Di bind guddi du nelaw Bu jëmm yépp nee selaw Mu dem ci péey bu ne xeraw Bu bët setee mu di nu wax  Kii ku ko jis sax ku ko jis Ku jis ku jis waa ju ko jis Su ngéen demee ca boo ba bis Mu rammu leen ken du torox     Doomam ya ëpp nañ sëriñ Seexam ya doy na ñuy sëriñ Ay taalubeem raw nañ sëriñ Kuy roy na roy ci lii ma wax  Moojaa ku deeti tarbiya Ba noppi daa di tarxiya Ba noppi daa di tasfiya Ba kum gërëm dootu torox  Moojaa ku deeti taxliya Ba noppi daa di tahliya Ba noppi daa di taxliya Ba ku ko jis daal di ne ax     Ku deeti xamle tasawuf Te bis bu ñëw muy gën a saf Ba gaa ña delluy saf i dof Garab yu ndaw yiy doog a sax  Ndax ngér mi dellu yees a yees Ndax YÀLLA am ca gaa yu fees Mbaa gaa yu sóobu ba ne suus Ca péeyi góor ña di ca wax  Wuy ma ne wuy man ki ma ron Te ndox mi yol fi sa ma ron Lu nekk maa ngi ko naroon Fu may duyeeti ngën gi ndox     Wuy yoonu tarbiyaa ngi jooy Ngéram mi def ñall ak i mbooy Cëy àddina aka man a njuuy! Te man a wor te man a nax  Tarbiya yaw def ngab jirim Ñàkk nga waa ju saf xorom Nun ñépp noo ngi ne gorom Ni jën yu ndaw yu ñàkk dex  Soo doon jigéen ma ne la tay Muurul bu jag dootul a sëy Far yi fi des duñu la doy Luñ jaayu jaayu duñ la nax     Déglul ma jooyle alxuraan Waayam ju mat ja ba rañaan Da koo defoon ab kerkeraan Di dem di délsi di nu wax  Ca lay jiseek Ngën gi Mbindéef Moo di kënoom bay noti seef Gaalam ga mooy jàlle mbindeef Ca bis ba kenn dul tal a sex  Moo ku la deeti def ci taax Di sotti lajkoloñ ju baax Boole la teg ci lal yu baax Te dem fanaan ci néegu ñax     Mo ku la deeti jëndlu Mo ku la deeti jànglu Mo ku la deeti bindlu Bu ñuy nelaw mu di la wax  Ku deeti jàpp ay junneem Di def ci yaw mbaatey gëléem Te def ma koomam jamonoom Ku ko fu xam na ma ko wax  Ku deeti fab lim ub kurus Ci xeeti xaalis ak wurus Di sànni gaa ya koy durus Te di ca raaxaley tarax     Ku fabatiy laaya di nas Araf ya takkoo ni kurus Saahir sa mel ni kuy durus Baatin ba mel nikib tabax  Moojaa ku deeti listixaar Ci alxuraan di tuddi saar Di tuddi laaya di xiyaar Ba ne la lii la YÀLLA wax  Mushaf ya lay wéetalikoo Durus ga lay fàggandikoo Taalif ya lay jottalikoo Leer ya gëndoo mel nig melax     Mbaakol di bind di ko yót Gànnaar di bind di ko yót Saalum di bind di ko yót Muy jënd ay móol di ca rax  Boo féetewoo di ko bindal Mu féetewoo di la dundal Boo koy bayal di ko bindal Mu sàkk ñuy bay di la jox  Di la defal can ub jigéen Labat ko yët la doo ko miin Te gàddu say bir nga ne tóon Mbaa nga ne gumm nim petax     Su ma yëgoon jënd i mushaf Su ma yëgoon bind i mushaf Su ma yëgoon dëju ba xëf Su ma yëgoon matul a wax  Su ma yëgoon di ko bayal Di ko bindal di ko demal Di ko sukkal di ko dawal Te di ko rootal dabi ndox  Muusaa Ka seetal say moroom Te kon nga sant sa BOROOM Seetal ñi weddi jamonoom Ak ñi wéy ak ñiy bëgg a wax     YÀLLA laram bu mu gërëm Loo ko jëfal am ca ngërëm Soo ko joxee benn ub dërëm Mu ful ko ay junni yu sax  Leeram yi tax lay am i yëf Di way araab di way wolof Te xam ne jàngóo sax u lef Mbóotam mi rekk a la ko jox  Leeram gi tax laa am i gaay Te donnewóo ko ci sa baay Fekkóo ko woon ci say najaay Ku seetlu rus ba ne tesax     Te xamalóo leen i masal Te firiloo leen i fasal Te bu ñu sukkee duñ desal Lii sopp Bàmba rekk a tax  Te dunŋñu xàcc duñu mer Te duñu xàddi du ñu bar Te duñu yoqi wut i kër Te du ñu fecci la ñu wax  Sëqal i bopp ne suxur Di fande tey soli sagar Nga tëdd ñuy defar sa kër Loo digle ken du ca nasax     Waajal te jëm ci sa BOROOM Te jéem a sàmm sa juróom Yaar yii ñu boole ñu ne xiim Te xam ne bis da na ñu wax  Ngir ki la daa sàmmal di feg Di la tinook ki lay alag Bu sàmmatul tay ak ëllëg Boo farluwul danga torox  Alhamdulil laahi na ngeen Sant BOROOM Aras mi leen Tàbbal ci ngéram mi te ngeen Jis ko mu jis leen ngéen di wax     Alhamdulil laahi ndegam Tuubaa di Màkkay aji-gëm Ku yéene aj te manla dem Na fas siyaareji te dox  Ku xam te xàmmee jamonoom Na xam ne YÀLLA ki nu moom Moo boole penku ak soowoom Te yori bóotam di warax  Alhamdulil laahi na ngéen Sant ki tax mu jege leen Dogal ba jiitusi na leen Dogal ba rekk a nu ko jox     Manoon nanoo dëkk ca Ngaay Walla ca Podoor ak i Gaay Walla nu faf dëkki fa Xaay Di xëy di gont di ko dox  Manoon na koo defi Gaboŋ Nuy fay i paas di yor i boŋ Walla mu dem ba ne nu meŋ Ba ken du xam réew ma mu sax  YÀLLA bu sun réew yi di naaw Di wuyu YÀLLA niy njanaaw Yal nanu dal fi sa gannaaw Nga boole leen far ne tarax     Yal nan ñu rob fa sa gannaaw Kurél ba ngay bokkali géew Te may nu mbég mu gën a gaaw Xefiinu bët mbaateg melax  Àllaahumma salli alaa Sëydinaa baabil hulaa Bi haqi haaidil malaa Yërëm nu boole nu sarax        Yoonub gaa ñu baax ñi Séen mbokkum jullit, moo léen di nuyu bu baax.Di léen sant ci soxlal gi léen ay téereem soxlal ba mu jaralleen ngeen di waxtu wu yàgg di ko def ci téere yi muy bind. Waaye maa ngi ñaan sunu Boroom mi nga xam ni moo moom lépp mu defalleen ak dégg akug topp akug nangul, te may ma mboolem kàddu walla mbind mu juggee ci moom mu doon loo xam ni duma gàccal ëllëg.  Te sunu Boroom may ma ci ngërëmal Sëriñ Tuubaa Maa ngi ñaan mboolem woroom xam-xam yi nu dimbali nit ñi. Ndax fi mu nekk ni réer gi doyna war loolu, nee ku koo deful ci ñoom dana ñu ko koo laaj ëllëg. Nun xeetub Yónent bi STW li nu war mooy nekk benn bañ a xajjaloo, di diisoo, di laabiirante, ku xam luy jariñ sa mbokk nga wax ko koo. Kenn waruta toog naan téere yiy wax ci lu baax bari na ku mu neex nga baax. Ñi xamleey bis bu set warteef la ci ñoom ñuy xamal ngi xamul ak di léen fàttali. Bu doon li woroom xam-xam yi wax doyna kon kenn dootul bind. Waaye saa su nekk daa am yuy soosu ak yuy xew yoo xam ni amul woon. Te  yooyu di doon loo xam ni lu man a réeral nit la, te nit ñi duñu ko xam. Kon ku Yàlla sunu Boroom jox dara ci xam-xam war ngay gëstu bés bu set di xool yàqu-yàqu yi, ak di fexee ba nit ñi xam ko, doonte dañu koy maytu ndax loolu mooy li wér.  Li may jiital Lislaam daa nekkoon "perub jamã" bu sét te sell, yoxoo yu sét te sell di ko joqalante, waaraam yu dëgar di ko téy. Waaye joqalante gi di dem di dem ba àgg ci yoxoo yu tàq yu tilim, yoxoo yooyu di ko pasar-pasaree ak sannante ba mujj "per ba ñuul kukko, ba mujju ku koo xamul woon doo ko jàppee jamã. Waaye teewul leelee am ku koo xam ñëw wokku ko muy leer-leeram ñu ko gis xam ni "jamã" la, waaye buy bàyyi tuuti mu ñuulat kukku. Per boobu bi mu nekkee ci biir tumrànke googu di jooy ndax niim ame xayma nga xam ni ku koo jaay man nga cee am lu dul jeex te kenn xamu ko, am benn tëgg bu yewwu dikk gis ko, mu daal di mel ni ku tàggoog sagoom. Manatul a lekk manatul a naan , manatul a jaxasook  nit ñi. Sëg ca "per" ba di xuus si tur ya baa "per" ba dellu ni fàŋŋ di leer-leeri. Mel namu meloon bu jëkk walla mu raw ko, mu jaay ko am ci loo xam ni kenn masu koo am, daal di tàmbalee maye lu ko neex. Ni la Lislaam meloon ci jamonoy Yonent bi STW ak ginnaaw ba gaa yu baax yi fi aw, ak Sëriñ Tuubaa HLM, bi mu ñëwee nimu ko yeesale.  Li ma jooy loo Mooy daa mel ni nun ñi gi sàggan baa Lislaam di bëgg tàq fim nekk ci sunuy yoxoo. Te loolu bu ame, te daanaka am na , kan moo koy raxaasat te àdduna tukki na ba noppi, daa mel ni daa nu topp ci ginnaaw àdduna, di waaxu ak di daw saa su nekk te manu noo fexee ba jot ko. Konn li ci war mooy bàyyi ko, te dëgmal sunu Boroom SWT ndax manu noo fexee ba sunuy mboytéef mat fi.    Mooy yoon wi gën ci yoon yi. Te mooy yoon wi nga xam ni bunu fi awee Lislaam daa na dellu mel namu meloon. Nu war a xam yoon woowu, wan la nu jël sunuy tànk dëgg koo fa bu dëgër ba ña teggeeti. Yoon woowa mooy yoonu  "muñ". Yoon woowa moo di yoonu " farlu" mooy yoonu "jéggal" mooy yoonu "xam-xam" mooy yoonu "jëfee" mooy yoonu "suturalante" mooy yoonu "tabee" waaye yoon woowu mooy yoonu "dëddu ak sellal".  Muñ Melo laa ci melooy sunu Boroom SWT . Mooy melo woo xam ni mooy lépp. Mooy li nga xam ni ku koo manul manoo dara. Jàmbaar dëgg moo koy man a muñ. Waaye muñ ku koy wuutal app manu ko muñ luy sax la. Foo fekk kuy muñ mooy ki nga xam ni daa jàpp ni àdduna nekkul luy sax, ëllëg mooy kërug fay ga, saa sunu faa àggee lépp lu mu doon muñ sunu Boroom dina ka  ko fayul fay ka ko. Waaye ku jàpp àdduna mooy lépp ku fi fayu doo too fayu doo man a muñ. Loolu tax yeefer yi ku léen merlóo walla nga nar a naqaral séen àdduna dañ lay ray buñu ko manee. Ndax ñoom àdduna mooy séen lépp. Te xamuñu ni dunduuk àdduna boo ko dugaloon ci dunduuk ëllëg tuuti la ciy doon. Kon nun jullit yi war nanu man a muñ bu baax, ndax fi du sunu kër. Ëllëg mooy sunu kër  Boroom cër ci Yàlla rekk nag mooy man a muñ     konn nanuy góor-góorlu di muñ dogal yi ndax bunu ko muñul it amna ba noppi. Lunu nit def ci lu metti nanu jàpp ni sunu Boroom moo nu ko def ngir sunuy wakkar   Su koo defee nu gaaw tuub dellu ci Moom   Farlu Mooy li nga xam ni war na bépp jullit mu di ko déf. Te mooy fexee ba li nga sax ci lu baax àdduna buñu laa ci jële. Bu fekkee xam nga ni, li lu baax la, li la war mooy sax ci dàkk. Bu la ci ay nit walla alal walla banneex jële. Ku koo déf mel nga ni ku jaay ëllëg jàndee ko tay. Te di nga ko reccu lool bu ëllëgee  Jéggalante  War na ku gëm sunu Boroom   te loolu ku xool ci Yonent bi STW ak Sëriñ Tuubaa hllm danga ko man. Ndax Yonent bi STW nekk na Màkka fukki at ak dara yu xam ni ciy mettit ak naqar la nekk waaye teewul bamu demee ba jekku léen ca "ubbig Màkka" daa leen a baal ni léen démleen ma léen boyal. Sëriñ Tuubaa itam hllm fukki at yu mãkk (yés) tuuti am na ko, yoo xam ni ciy fitnaa rekk la nekk ak naqar ci ay noonam waaye teewul mu wax ni jéggal naa noon yépp.  Xam Bokk na ci yoonu gaa ñu baax ña jiital xam Yàlla sunu Boroom,  xam gu wóor ca meloom ya ak ca màggam ga ak ca sellam ga ak ca rëyam ga jalla jalaa laahu wa has-saa kamaa lahu' nga xam ni ñoom dangaa ciy gise koo xam ni buy julli day lox ngir xam màggug Yàlla SWT waaye ca dëgg-dëgg ñoo ñu raw na ñu kenn gisul séen pënd. Bu guddee dañuy fanaanee jooy. Njort ne sawaara bu fekkoon kenn la ki sunu Boroom bindal ñoom la. Duñu  fat jullig mbooloo. Ku ci genn julli fat, dangay tiit lool. Xam-xam nag doonul loo gis xam ko yam ci. Ku jàpp ni xam-xam mooy jeexal téere yi foo tollu di tal-tali doo selaaw wenn waxtu, te doo nangu ku la ëpp xam-xam réer nga lool.   Jëf Xam-xam nag bala am njariñ ka ko xam  diko jëfe. Yonent bi STW nee na "ëllëg dana am ñu nekk àjjana di laaj ay nit yu nekk ca sawaara na léen lu léen dugal foofu? Yéen yéen a ñu daa jàngal? Ñu daa di tontu ni dañu daawul jëfe sunu xam-xam. Xam ni julli Yàlla moo ko digle ñépp a koy def waaye saxal di julli moo jafe.   Suturalante  Gaa ñu baax ña dañu daa suturalante bu baax. Ku mas a xam sa sikkus moroom danga koy nëbb bu baax. Kenn daawul jëw kenn. Ku mas a fekkee sax fu ñiy jëwe sa moroom danga koy noppiloo walla nga jóg dém. Daawuñu saaga kenn. Walla ñuy kenn, walla reetan kenn. Seen sikkus boppu daa leen da leen dan doy ba duñu xool séen sikkus moroom. Daawuñu xulóo, daawuñu xeex. Wax nañu nee Àlliyun ibnu Usayni mas naa romb way mu koy ngàññi, mu ni ko koy ngàññi ? Mu ni ko yaw doŋŋ lay ngàññ. Mu ni ko man it yaw doŋŋ lay baal. Noonu lañu meloon. Nun nag nunu mel?  Tabe Da ñoo tabe woon lool. Buñuy joxe duñu am xejj ak seen: ak mag ak ndaw. Ndax dañu sexlu woon àdduna lool. Soxna Ayisatu RTH am na bis muy joxe baa limu yoroon lépp jeex, am mbindanam mu nee ko li ngay joxe lu tee nga jënd ci ndawal gu nu réere? Mu ni ko fàtte naa ko. Dëddu ak sellal Gaa ñu baax ña dëddu woon lañu te sellal liñuy déf walla ñu koy wax, walla ñu koy yéene lépp Yàlla sunu Boroom doŋŋ mooy tax. Daawuñu wax ngir àdduna walla ñuy déf ngir àdduna, walla ñuy yéene dara ngir àdduna. Seen lépp Yàlla kese la.       Séex Ahmadu Bàmba Mbàkke ñu di ko woowe Seriñ Tuubaa walla Xaadimu Rasuul (di baatu araab buy tekki “ Liggéeykatu yonent bi ”), moo bindoon téere bi ci làkku araab. Mi ngi gane àdduna ci atum  ca Mbàkke (ñu daan ko wax Mbàkke-Bawol), wuyuji Boroomam bésub  sulet  ca Njaaréem (Jurbel) ci Senegaal. Nitu Yàlla la woon bu ràññeeku, teg ci nekkoon boroom xam-xamu diine bu mag a mag. Mooy ki taxawal yoonu Murit, sanc Tuubaa, taalif lu sakkan ci diine te indi ay gisiin yu bees. Nekkoon na it bañkat bu mag bu wéeru woon doŋŋ ci Yàlla. Moo taxawoon jàmmaarlook tubaab yi ngir xeexal Islaam. Ginnaaw gi ñu jéem koo sànk ci pexe yu bari, génne ko ay yoon réewam. Waaye teewul mu mujjee am ndam seen kaw, ginnaaw bi mu muccee ci seeni pexe. Tey jii ay njàngaleem ak i jëfam law nañu fépp ci àdduna.    Lii mooy téereb Sëriñ Tuubaa bi tudd Jawharun-nafiis. Sëriñ bi, yéene ju mu amoon ci dundalaat lii di xam-xami diiney Islaam, moo waraloon mu amal ab liggéey bu màgg bu jëmoon ci wàllu suqali téere yu jëkk (yàgg) ya nga xam ne gis leen walla am leen ba di leen jëfandikoo yombul woon. Bokk na ci téere yooyu bob boroom xam-xam bu mag, bu doon wuyoo ci turu Laxdari. Moom nag daf koo wesaroon, Sëriñ bi jël ko yaatal ko, sotti ko aw woy ngir yéwénal njàng mi ak mokkal gi, tudde ko « Ajawharun-nafiis » ; ñu di ko tekkee ci wolof « wurus wu gànjaru ».  Téere bi, njariñ li mu làmboo foo ko natt rek, weesu na ko. Sëriñ bi waxtaane na ci ay ponki Islaam  yu takku te am solo lool. Ci njalbéenug téere bi, ma nga fay leeral bu baax li jëkk a war mukàllaf,  te mooy wéral ag ngëmam ak taxaw temm ci liy farata ci moom ci wàllu xam-xam te mooy xàmmee faratay jëmmam. Mu topp di indiy leeral ci ni mukàllaf war a saxoo tuub ak la ca aju ci ay sàrt. Mu jàll indiy leeral ba-tey ci ni mukàllaf war a sàmmoonte ak juróom-ñaari cëram bu baax-a-baax ba moytu cee moy Yàlla.   Mu ngi nuy jàngal it ne képp kooy bëgg ci doomi-aadama yi na Yàlla rek tax, koo ciy bañ itam na Yàlla rek tax. Indi na it ay leeral yu am solo ci yenn jikko yoo xam ne yu araam lañu te mat a moytu ; yu mel ni rëy, ngistal, fen, rambaaj, aaw (maanaam naw sa bopp), jëw, kañaan ak ndéggtal (mooy def lu baax ba noppi di ko nettali). Dina wax it ci mbirum fo, ak it lekk alali nit ñi ci turu diine ak lu mel ni yéex a julli ba waxtu wa jàll, te mu bokk ci bàkkaar yu mag yi. Dina jàll wax ni ab jullit war a xére ci sàkku ngërëmal Yàlla bañ koo yamaleek lenn. Dina wax ni nga xam ni mukàllaf noonu la war a farloo ci lu mu xamul laaj ko, ndax bañ a song dara te xamu ko. Dina wax it ci topp sunna bu baax-a-baax bañ a dox ci ay biddaa. Lii lépp mi ngi koy waxtaane ci tàmbalig téere bi. Bu ca noppee nag, daldi ubbi ñaari bunt yu mag, bu ci nekk ëmb ay dog yoo xam ne daf cay waxtaane benn ponk. Dog yooyu ñoo ngi nii : LAAB , CANGAAY, TIIM, MBËRËG, DERETI MERET, JULLI, ak ñoom-seen. Téeri bi nag yàggees na koo firi ci wolof. Boroom xam-xam yu ràññiku ci yoonu murit, ñu mel ni Sëriñ Abdu Rahmaan Mbàkke (Daaru Muhti), Sëriñ Xaadim Mbay firi nañu ko, def ko ci ay kaset walla ñu bind ko ci arafi araab, te ñu gën koo xam ci baatu « wolofal ».  Lu aju nag ci wàllu yaxalug téere bi ci arafi « latin », ku mel ni Maalig Faal defoon na ko, waaye noo ngi koy door a gis ci anam gu dëppook yoon ak jamono. Xalaat bi mi ngi tukkee ci Allaaji Mamadu Ngeer, di ab jàngalekatu xarala yu bees yi ca Iniwersite Gaston Berger bu Ndar (Senegaal). Liggéey bi mi ngi ci ànd ak Soxna Baawo Jóob di ab jàngalekatu làmmiñal ca Iniwersite Gaston Berger bu Ndar ak waa Daahira Mafaatihul Bichri, nekk ci boobule Iniwersite.  Tekkiwul Jawharun-nafiis, waaye dafa sukkandiku ci kàdduy Sëriñ Xaadim Mbay (mi ko tekki ci wolof te def ko ci mp) ngir bindaat ko ci wolof (ci arafi latin) ci anam gu dëppook yoon ak jamono.  Allaaji Mamadu Ngeer, nekk na nit ku am pastéef, ku farlu, ku yitteem yépp jëm ci liggéeyal Sëriñ bi, jariñ askan wi ak ci wàllum njàng ak njàngale. Doon na it ku xam-xamam màcc lool ci wàllu mbindum wolof ci arafi “latin” ak yoy araab. Waaye, ligéeyam, ñu ngi ko gën a ràññee ci suqali làkki réew mi jaare ko ci xam-xamu informatik.     Li waral bile liggéey :   Sëriñ bi, xamoon ni téereb Laxdari ame njariñ ak ni ay woy yombee mokkal, moo taxoon mu bindaat ko, jële ko ciy wesar def koy woy, tudde ko Jawharun-nafiis.   Li leen tax a amal liggéey bu ni mel, moo di ne dañu koo jàppe liggéey bu am njariñ. Jël lu mel ni Jawharun-nafiis, ak li mu làmboo ciy njariñ, nga bindaat ko ci araf yoo xam ne, mënees naa wax ne fii ñu tollu nii, ñu bari ci doomi-réew mi wattu nañu ko, ngir am yéeney yombal njàng mi ak tas ko, ba ku dégg wolof ku nekk te mën a jàng, miim mbind mën cee jariñu, ab liggéey du ko gën a réy. Dañu koo jàppe it muy aw waar ci tool bu yaa bi nga xam ni mooy toolu Sëriñ bi ngir bey ci seen wàll, liggéeyal Sëriñ bi ba noppi jariñ askan wi.  Rax-ci-dolli, bokk na ci liy dundal làmmiñu wolof. Kenn umplewul jéego yu am solo yi nga xam ne nguur gi ak gépp kurél guy yëngu ci wàll woowu ñu ngi koy def ngir gëddaal làmmiñi réew mi. Te ku nekk xam na ne lu nit mën di sàkku ci xam-xam, ak bu mu mënti doon, ci làmmiñ wi mu nàmp la ko gën a mën a xame dëgg-dëggi xam. Séex Anta Jóob, mas naa wax ni : « Làkku jaambur bu neexee ba mel ni tàngal it, mënuloo koo macc ba di ca tàqamtiku ». Muy firndeel rek ni, nit làkkam ci la mën a xalaate, waxe ci gis-gisam, jokkoo ci ak ñi mu séqal, sàkkoo ci xam-xam bu leer, ak ñoom-seen. Kon mën nanoo wax ne liggéey bii ay njariñ kepp la ëmb.                                                                Bu nu nee Sëriñ bi, Sëriñ Tuubaa lanu ci jublu.  Lees dolli lu yees ci téere bi  Nees ko waxe woon, téere bii dañu cee bindaat Jawharun-nafiis ci wolof (ci arafi latin) ci anam wu gën a dëppook yoon ak jamono. Looloo waral ñu dolli ci ay buntu yu ca amutoon, niki “Daliinu téere bi” ngir leeral tuuti lu aju ci liggéey bi, “Cant ak ngërëm” ngir sant ñi jàpp ci liggéey bi, “Ab sof ñeel li ñuy wax ci njàpp ak ci julli” ngir tekki ci wolof lépp lees di wax ci njàpp ak ci julli, “Ab sof ñeel Abajada wolof ” ngir gën a yombal njàng mi. Ginnaaw loolu, utal nañu ay tur yenn ci ay pàcc yu amul woon tur, lépp ñu jublu ci tàqale ngir mu gën a leer te gën a yomb a jàng. Dina tax aji-yër ji di mën a gis fim bëgg a jàng, tëb dal ca. Tur yooyu di “Laab ak li ci aju” ak “Julli ak li ci aju” ngir tàqale wàllu laab ak wàllu julli, “Lu aju ci fàtte farata ci cëri njàpp” ak “Lu aju ci fàtte sunna ci cëri njàpp” ngir tàqale leen, “Ab dog ci cangaay” ngir ëmb lépp lu aju ci cangaay, “Julli ak li ci aju” ngir ëmb lépp lu aju ci julli ak wàllu jamaj. Dog biy wax ci jamaj ñu feeñal ci ronam “Jamaj ak li ci aju”, “Jamaj ci julli farata gog jooxal” ak “Jamaj ci jullig fey ak gog naafila”. Kàddu yi Sëriñ bi tëje téere bi, nga xamne waxu ci lu jëm ci julli mbaa ci laab, ñu def ko ab bunt buñu tudde “Tëjteg téere bi”.   Xanaa di ñaan rek sunu BOROOM nangu liggéey bi te barkeel ko, ñu dund ba yeneeni téere topp ci ngir ndaw ñi mën a jot ci xam-xam bi bay jëfe seen diine ca anam ya mu ware.    Ginnaaw bi ma musloo ci Séytaane, maa ngi tudd sama Boroom, di ko màggal, di toroxlu ci kanamam, di ko jéggalu samay bàkkaar te di ko sant cant gu amul àpp ci li mu ma xiir ba ma am yittey bindaat téere bii ci wolof ngir yombal askan wi sàkkug xam-xamu diiney Islaam.  Topp maa ngi julli ci yonentam bi (yal na ko Yàlla dolli xéewal te musal ko) te di sant Sëriñ Tuubaa cant lu wér tey ñaanal Sëriñ Siidi Moxtaar Mbàkke mu yàgg fi te wér ak bépp jullit.   Bu loolu wéyee, maa ngi sant Sëriñ Xaadim Mbay mi tekki téere bi wolof te nangu ma bind ko ci arafi latin. Sant ñeel na it Soxna Aram Faal miy sunu kilifa ci wàll wii. Moo ma jëkk a jox ay téere ngir ma jàng mbindum wolof ba teg ko ci yoon. Gàgganti na lu bari ci téere bi. Teg ci di sant Maam Ceerno Siise ci xelam mu rafet, jógul benn yoon di leeral samay laaj. Yal na leen Yàlla bàyyi sunu kanam, dolli leen wér ak jàmm te fey leen ngën gi pey.  Maa ngi wéy ba-tey di sant waa Daahira Mafaatihul Bichri, rawatina Sëñ Maxfuus ak Sëriñ Baas, ngir seenug jàpp ci liggéey bi. Ñoo toppaat téere bi ngir jubbanti bu baax a baax wax ji ba mu gën a dëppook li Sëriñ bi wax.  Maa ngi sant bu baax Soxna Baawo Jóob miy sama nàttangoo ak sama mbokkum taalibe. Moo toppaat téere bi ngir jubbanti mbind mi ak waxin wi ba mu gën a dëppook ni ko yoon tërale.   Maa ngi sant it képp ku jàpp ci liggéey bi ci lu jege mbaa lu sori rawatina Ismayla Sow mi ñaw mbubbum téere bi.  Maa ngi tëje xët wi ak ñaan gi Sëriñ Tuubaa tëje Jawharun-nafiis :   “Ñaan naa Aji-wëlsëgal mbindeef yi, kay Aji-màgg, nekkug téere bii di lu ñu nangu.  Te mu nekk di aji-jariñ niki cosaan la te mu seral bët ba fas képp.  Te mu nekk di sabab ñeel ubbig aji-tàmbali ci moom ak fajug aajo.  Ak mu fey kawe képp ci nun ci ñeewant ak njéggal njëkk sunu njàqare.  Ak ma dajeek aji-bijj ab yool ci woy wi fa faatu ga ak bésu pang ba.  Ci darajay làmpu mbindeef yi Muhammad. Yal na dolli tedd-nga te mu dolli wóolu ci Moom, Yàlla may kojug dappet,  ak ñoñam, ak saabaam ña di way-tedd feek am na aji-jub ngën jaa rafet ag muj.  Tudd naa sellug sama Boroom, kay Boroom tedd-nga ja, wëliis la nga xam ne danañu ko melal Yàlla.   Ag mucc yal na nekk ci ñañu yónni ña. Ag cant ñeel na Yàlla may Boroom mbindeef yi.”    Tàmbali gi barkeel na, jeex gi barkeel na  Ci turu Yàlla miy Yërëmaakoon di Jaglewaakoon laay tàmbalee. Yal na Yàlla dolli xéewal sunu sang Muhammad ka dib Soloom ak i ñoñam ak i saabaam te mu musal ko ag musal. Yaw Buur bi yal na nga yéwénal xeetu Muhammad, yal na Yàlla dolli xéewal ci moom te musal ko. Yaw Buur bi yal na nga woññi njàqare wëliis xeetu Muhammad, yal na Yàlla dolli xéewal ci moom te musal ko. Yaw Buur bi yal na nga yërëm xeetu Muhammad, yal na Yàlla dolli xéewal ci moom te musal ko. Maa ngi sàkku sa ndimbal Yaw Aji-dimbalee ji te ci Yaw doŋŋ lanuy sàkku ndimbal. Déet pexe, déet kàttan ndare ci ndimbalul Yàlla kay Aji-kawe tey Aji-màgg. Doy nanu, Yàlla mi amul moroom, miy ka ñu wàkkirlu [Ka ñu doyluloo].  Doomu Abiib, tudd Ahmad di aji-aajowoo, wax na : maa ngi sant Boroom mbindeef yi cant lu sax. May aji-julli ci aji-dégg ja fiq, kiy aji-gindee Muhammad ak bépp way-farlu. Bu loolu wéyee, naka man walbati naa samay yitte ngir fas wesari Laxdari ka dib sang. Ngir mu nekk aw may ñeel képp koo xam ne namm na ag wattoom ci doomi jamono ji. Muy aji-dog ngàntñeel bépp fóore buy boroom xam-xamu adab, kuy aji-deñ kumpa xam-xamu nahu ak xam-xamu haruud ak xam-xamu luha. Te Yàlla sama Boroom laay ñaan nangu ga, ndimbal la, dëppale ga ak àgg ga. Te mu nekk nooflaayug ndaw ñi ak koo xam ne aajowoo na ko ci mag ñi. Tudde naa ko “Wurus wu gànjaru”, ci fas wesari Laxdari kay kilifa. Lu njëkk la nga xam ne Aji-yërëme ja waral na ko, ci lu dog, ci ku ñu togg-jëfmooy gëm. Topp mu xam la nga xam ne dana yéwénal ci moom faratay jëmm mbooleseen; yewwul. Niki àttey Koor, Laab, Julli bob farata ak bob sunna ba, Aj ak Asaka. Topp war na ko mu wattu deytali Boroom Aras; màgg na te kawe na. Te mu taxaw ciy ndigalam ak i tereem te mu tuub wépp waxtu te muy aji-tudd; ñeel Boroomam, yéem naa ag sellam, laata muy nekk Aji-sànjawu ci moom ci jamono ji.  Bokk na ci sàrti tuub, réccu la nga xam ne faat na ko ciy moy, lu mu mën a doon.  Te mu yéene ci la nga xam ne des na ci fan ya, ñàkk a delloom ñeel lépp loo xam ne dana lor. Te mu nekk aji-bàyyi moy, ndeem nekk na di moy ci lu dul yéexe. Déet di ko ñeel yéexe mbaa muñ-muñlu ñeel ag tuub te bumu wax danaa muñ, ba mu gindi ma Boroom njéggal ga; ngir naka loolu màndargam gàcce la, ànd ak texeedi ak tilimug xol; naka man danaa muslu sama Boroom ci ñoom ñaar.  Naka noonu delloo mbooleem tooñaange ya, dees na ko lim ci sàrti tuub fa aji-topp ja. Ngir naka moom farata la, ku ko bàyyi ngir woyofal ko doŋŋ moy na Buuram. Topp delloo tooñaange ya dikk na doon ñaari xaaj, alal la ak der ya; ci lu dul nar. Na delloo alal ya ñeel woroom ya ndeem fekkeef na leen diirub jamono ci lu dul sikk. Topp ndeem fekkeefu leen, na ko delloo seeni way-donnu ci lu dul deŋŋi-deŋŋi. Topp ndeem fekkeefu leen, mu saraxe ci alal ja te yéene leen ko; nii la ko nettali ka dëggal ka. Na sàkkoo daganal bépp der bob lekkoon na ko ci jëw, ci xaste mbaa ci ŋàññe woo xam ne feeñ na, ndeem nekk na di aji-teew. Ndeem ñàkkeef na ko, na baril aw yiw ndaxtale moom dana am lëf loo xam ne dana jooxal àqu képp ci ñoom ci yiw wa; nay jéggalu tey yaakaar njéggalu Boroomam. Na wattu làmmiñam ciy ñaawtéef ak ci wax ju bon ak werante. Dëgg-dëgg boni wax mooy lépp loo xam ne danga ca nekk boroomug kersa; nanga xam. Daganal nañu ag biralam fas aji-gàtt-xel ja, ndeem nekkul di dégg ag junj gog dana am njariñ. Dëgg-dëgg werante fas ka nga xam ne xam na, mooy weddi ag dëgg gannaaw ba mu feeñee. Jeñ dëgg ga ciy neen ak ay, ngir sib sa suufeeg daraja ca nit ña. Bokk na ci tere yi, doyodal ak gëdd ab jullit mbaa nga saaga ko ngir gàcceel ko. Kem yii, ragal-loo ag ragal ci lu dul àqi yoon; bul jeng. Waaye moom lu ñu daganal la, fas kuuyu tànneef ya, ci gëtën ak ci yar.  Niki nii, giñ cim pase, araam na; waaye nag nekkul cig dëppoo. Ngir xibaaru tere ba ci giñ ci goreel ak cim pase ci biral ga. Koo xam ne tàmm na ko, cig toftale, naka moom nekk na ku ñu war a yar. Ngir déet muy giñ cim pase ak ci goreel ci aada lu dul kàccoor yi.  Na wattu ab gisam ci lu araam, bumu xool loo xam ne daganul mu xool ko.  Niki xool cib xooliin ñeel jullit, bob dana ko lor; waxeesul nag kàccoor mbaa aji-tooñ. Li fi ne, war na ci (mukàllaf), ci loo xam ne leeraleef na ko, ag tongam ngir laabire ko ngir mu dellusi. Tere nañu xool ñeel jigéen ña, ña di kojug jaambur, ak niki jongoma ci bépp melo cig bànneexu; niki tóoyéenu góor; wattandikul yii. Bokk na ci xool cig xeeb, niki nii ngir ragal-loo mbaa di ko gëdd. Dana warlu nag aji-aay bët loo xam ne alag na ko ciy bëtam, niki mu nettalee ko kilifa ga. Dees na tëj aji-aay bët, fim fa siiwee ci lor ji, ci këram; wattul xibaar ba. Ak wattoom ñeel cër yi : biir bi, làmmiñ wi, pëy mi, ñaari tànk yi, ñaari bët yi, ñaari loxo yi, aji-juróom-ñaareel seen ñaari nopp yi; koo xam ne sàmm na leen wëliis ay moy, dana làq ag jublu mbooleseen.  Ngir bépp cër, yaw sama àndandoo, jàkkaarloo na ak ab bunt ci safara ya; ci loo xam ne sax na. Te koo xam ne wattu na leen, du tàbbi ci buntu ca buntu ya; ci loo xam ne tuxal nañu ko. Te bépp cër bob moy nga ca fàww, dinga tàbbi, ci sababug moy ga, ci buntam ëllëg.   Nay sopp jëmm ngir Boroom mbindeef yi te muy bañ ngir Moom; déet ngir poñ-poñeetum àddina. Soppal aji-gëm ja ngir ngëm ga te nga bañ aji-weddi ja ngir ag weddeem Yàlla. Doonte dikke na la cig tooñeel moom aji-gëm ja ak aji-weddi ji ci alal ju doy.  Te mu nekk di aji-digle ag njub te muy aji-tere safaanug njub ngir ug laabiire. Waaye ñeel na ko ñetti sàrt, tudd na ko ci saraa ba sunu sëriñ kay aji-peeg xam-xam. Jublu naa ci dagan ga ak war ga; jëlal samag lim cig toftale. Jublu naa ci mu nekk aji-xam ci lu ñu pakk te déet muy aji-bijji jëm ci aw ay wu gën a mage. Te mu nekk [moom mi ngay digal] di aji-àttan ci ndigal la ci deñal ga ci lu dul weddi. Sàrtal nañu ndigalu ilimaan ci digle ga, ànd ak maandu ga; ci lu dul lënt. Waxeef na ne niki ñaar yooyu nekkuñu di ay sàrt ci ndigal; bàyyil nëbb sikk. Dikke na ba-tey sàrtu nekkug lañuy pakk di aji-feeñ ci lu dul reju gog xameef na ko. Du caagéenu sàcc ag dégg ak banamtikum xet niki jëfi boroomug naaféq. Te daganul gëstu la nga xam ne nëbbu na ci mbubbam mbaa ci bitigam; nee ma waaw; Mbaa ci ñaari loxoom mbaa ci këram mbooleseen; li fi ne, képp ci yii nekk na di lu araam lees tere.  Xamal ne naka digle ak tere feeñ na diggante ñoom ñaar ag taqoo, settantal ko. Ku tere ci lu mu ci lëf lol daw na, naka moom, digle na safaan ba.  Dana araam ci moom réy, ngistal, fen ak rambaaj; xamal. Dëgg-dëgg réy, ci kasrag kaaf gi ak sukuunug baa, ci lu dul wuute. Waxal ni, mooy yékkati jëmm ànd ak nëbb dëgg ak màgg-màgglu ak xeeb mbindeef yi. Dëgg-dëgg ngistal, fas way-ñaw ya, mooy tàbbal ag jaamu ngir jublu ca nit ñi. Moom, fa sunu kilifa Gasaali, mooy baril ay topp ànd ak jikko yu kawe ya; Ngir nga am, ci xolu nit ña, daraja ju yéemu ci càkkutéef la.  Dëgg-dëgg fen mooy sag xibaar loo xam ne nekkul di aji-sax ci waxi boroom xam-xam yi. Moom, aji-bon la, aji-waral la ndeem feeñ na, móolug Aji-màgg ja ci loo xam ne tuxaleef na ko. Ngir jëmm du fen, ndare mu génn [fen wa] tukkee ci gémmiñam, topp mu yéeg ba mu jot Aras mi nga xam ne moo gën a kawey barab, topp mu wax : “Man la fenu diw”. Yal na ko Yàlla rëbb, yéem naa ag sellam ca foofee, te rëbbu ko ànd ak mépp Malaaka. Malaaka ya dinañu bind, juróom-ñaar fukki ñaawtéef ci moom, ci lu dul nar. Bépp ñaawtéef tollu na kem doj wa nekk Uhud; nettali na ko sunu sëriñ kay kilifa. Waaye yenn ci boroom xam-xam yi séddale nañu fen ci juróomi xaaj. Wax nañu, mbooleseen, ci limub juróom-benni bëyit ciw woy wu di aji-rafet.  Séddale nañu fen ñeel juróomi xaaj. Am na ci fen woo xam ne wu ñu sopp la, am na wu war. Wu ñu soppam mooy ngir ab xare ak ngir ragal-loo ñeel ab yéefar, dees na ko nax ci fen wa. Aji-waram nag ñeel xobbi alali jullit ak alali boppam ci dëgg-dëgg ci deret. Wu ñu daganalam, yaw sama àndandoo, ngir yéwénal diggante mbindeef; déet di nekk ci fen woowu bàkkaar.  Wu ñu sibam, ñeel soxna sa, ngir teeyug bakkanam ak ñeel doomam ngir sopp ko. Wu araamam mooy la nga xam ne, xameef na ko, ñeel lu dul njariñ gu di kojug yoon. Wax na, waa tasawuf, wépp ci fen yi aji-bon la. Lii nag, ci sunu ngiir, mooy li wér.   Ndaal rambaaj, fas ka nga xam ne gëstu na, mooy sag tuxal waxtaan wa jële ca ka nga xam ne waxtaan na ko;  ci anamug yàq. Moom rambaaj moo gën a bon ci jëw naka ñu ko biralee sëriñ sa. Ngir ag nekkam dina waral ag noonoo ak ug mbañeel diggante nit ñi ak ug texeedi. Moom rambaaj, fa sëriñ sa, tooke la joo xam ne dana rey; saafaraam mooy dëddu wëliis ko; xel-luleen.                                                              Niki réewum jullit ak wow yéefar di xeex, nga daje ak i yéefar ne leen: “Buleen dem de ndax dooleen mën a dékku ngànnaay ak soldaari jullit ya”. Tax ñu ragal ba daw. Niki fekk ku sàcc alali jaambur nga fen ko fen wu tax mu delloo alal ja. Niki fekk ñaar ñoo xam ne seen diggante daa yàqu, nga fen ba defar diggante ba. Lu ñu sib mooy loo xam ne boo ko defee day wàññi yool ba. Niki di wax lu neex sa soxna mbaa sa doom te doo ko def. Fen woo xam ne benn njariñ nekku ca. Yéem say jëf Mooy looy def ci lu baax bëgg ku ko dégg ba naw la. Naqiir mooy xar-xar bi nekk ci saalub tàndarma. Maanaam daal dikkewoo ci dara rek. Fattiil mooy buum googu nekk ci góot-góotu saalub tàndarma Te koo xam ne sukkandiku na ci ku dul Yàlla, dina rékkikuwëliis ko te dina alku Bésub tiis ba. Naka moom dana jàppandi ñu bañ a nangu jëf ja ngir bari ay ràgg-ràgg ci jëf ja; nanga xel-lu. Bëraanaa ag jaamu, yàq na ko ag gendiku gu xeebu. Du yell ñeel jaam bi wooteeg màggug ay jaamoom ñeel Boroomam kay boroom xéewal.  Dëgg-dëgg jëw ci lu dul sikk, mooy sag tudd melow jëmm ginnaaw ag fàddoom, Mbaa melow la nga xam ne aju na ci moom ci loo xam ne dana sib ko doonte dégg na ko. Ndeem tudd nga ko ci lépp loo xam ne nekkul di meloom, loolu aw duur la, wow yékkatiku na. Tere nañu loolu ba-tey cig teew, ngir naka moom moo gën a bari ayib ak lor. Ki nga xam ne wax na ci lu dul lii, nee ko deflewu na. Te wor na ko la mu dégg te déggul dara.  Doy na la ci jëw naka nekk ci Alxuraan ag nuróoleem ak méddug nit.  Wax na ngën gi yonent yi, cig baamu, waccul ñeel tànneefu jigéen ña Ba nga xameene jigéen dikkal na ko, wax na kii aji-gudd la mbiccum mbubbam, mu waccu. Mu rot suuxu yàpp. Mu giñ (Yonent bi), yal na Yàlla dolli ci moom xéewal feek làq na tedd-nga.  Naka moom doonte reesoon na, mënta ñàkk tàbbi Safara, ndeem dee ga dana gaar. Déet mu koy jariñ fa Aji-màgg ja ag askaneem, foofee, jëm ci Yonent bi. Jëw ab jullit ci waxi Aji-deñ-kumpa ja, moo gën a ñaaw ci lekk méddu mbaam. Xisab ku ñu jam ka ak ñaar ña doy na la ag jàjj ci lu dul nar. Ag tàmbaleem, naka Yonent Yàlla, yal na nekk ci moom gën jaa selli xéewali Yàlla, nekkoon na di aji-dem, dikkal na ko waay. Mu ne ko : “Alku naa yaw ngën gi Yonent bi”. Mu ne ko : “Lu tax?” Mu ne ko : “Naka man njaaloo naa te mbir mi muy aji-sëŋewu, cig tey tukkee ci man”.  Mu ne ko : “Wool nit ñi ñu jam la”. Topp mu woo leen ñu rey ko ngir dana jublu. Ginnaaw ba, topp na ko [moom Yonent bi] ñaari waay, ñuy jëw ñoom ñaar waa ja ñu jam, ba dikkal leen ñoom ñaar méddu mbaam, taxaw na [moom Yonent bi], mu ne : “Yéen ñaar ñii lekkleen méddu mbaam mii”. Mu giñ:  “Naka man danaa gis, moom waa ji, muy diri ca Àjjana ay yéreem”. Ñu geccewu ñoom ñaar.  Mbañeel fa yile tànneef mooy sag mbañ ab jullit ci lu dul sabab. Dana waral ag mbañeel ci yoonug ka ñu tànn ka, yal na Yàlla dolli xéewal ci moom topp mu teral ko. Gis ngëneel ci keneen, njaaloo, reetaane ak fo; ñaaw na ñaawtéef. Képp koo xam ne ma ngay gis ngëneel ci xaj, xaj bi sax moo ko gën ci lu dul sikk. Ngir naka cosaanug képp nit mooy Aadama, te moom mi ngi tukkee ci banub suuf ; xamleen Déet ngay gën, yaw sama mbokk, ci kenn ngir réere la nga xam ne danga ca mujj ëllëg.   Feeñal ag màggal ci jublug ŋàññ tudde na ko, ñoñ xam-xam, reetaane.  Dëgg-dëgg po mooy mépp po mom tere na ko yoonu Yonent bi.  Waaye am na ci po muy aji-dagan, am na ci moo xam ne askanaleef na ko jëm cig sibéel, am na ci moo xam ne soppeef na ko.  Aji-daganam mooy kaf ànd ak ug xarit ci dëgg; déet leneen ci dëgg-dëgg. Gu ñu sibam mooy baril ko ag baril; ngir naka moom dana sànk fan ya. Lu ñu soppam mooy fo ak sa soxna mbaa ak sa doom ju di ju ndaw; bàyyil caay-caay. Daganal nañu po ci bant fett, niki nii ci sab xaj ak fas; xamal jàppukaay ba.   Araam na mu xool jaambur bu jigéen, niki nii di bànneexu ciy waxam; bàyyil lii ak lee. Ak lekk alali nit ñi, fas way-xam ña ci lu dul teeyug bakkan, araam na ba-tey. Ak loo xam ne fiiróonte na ak moom te wooyeef na ko ci ag lekkam ngir bari kersa. Tere nañu ba-tey, jële ca aji-xereñe ja, Amsa ak Lamsa cig araamal. Amsa mooy ayibal ci jungug bët yi, Lamsa dana nekk ci làmmiñ; ràññetleel yaw aji-xel-lu ji.  Lekk alal ci turu diine ak ci rammu; niki nii yéexe jëfi topp Yàlla. Ñi yées ci mbindeef yi ñooy ña nga xam ne danañu jàpp, ci turu diine, ay alal te ñu koy lekk. Seeni biir ya danañu nekk niki ay njéende ëllëg ak niki ay néeg ci lu dul nar. Danañu dox, jiit ya ànd ak jaan ya, ca biir, ànd ak ug mbugal ci lu dul dee. Dana loru képp ku nekk Safara ci xetug seeni biir ndeem ngelaw la dana gaar.  Déet di ko ñeel ànd ak ub kàccoor, du càggeenu jaxasook moom ñeel lu dul lor gog joyal nañu ko. Koo xam ne dana ànd ak ñoom fii ci àddina ci seen tedd-nga joojee, dana nekk di aji-bokkaaleek ñoom ëllëg ci seen toroxte.  Teetleen jaxasook ñii, ngir jaxasook ñoom bokk na ci gën jaa boni yëf. Waaye mudaaranteek ñoom nag soppeef na ko, niki la saxee cib yax ci addiis. Ab dayoom mooy gërëmloo leen ci loo xam ne tereef na ko; muy lu ñu sib waxal mbaa lu araam. Yellul ndare ñeel aji-xam, ku di aji-mat, koo xam ne nekk na di aji-maandu te du jeng. Aji-xam ja tey aji-jeng, déet muy yell ci moom, am kemam aji-réer ji ba-tey; nanga yewwu.  Déet di ko ñeel sàkku ngërëmal mbindeef ci sànjab Aji-màgg ji kay bind mbindeef yi. Yàlla ak Yonent bi ñoo gën a yey ci ñu gërëmloo mbooleem way-gëm ñi ci jamono. Dikk na ci waxi Ahmad ka di ku ñu darajaal, yal na dolli xéewal te musal ko ci wépp waxtu Aji-yónneem [Yàlla], ak i ñoñam, ak i saabaam ak bépp aji-gëm ci moom ci kurélam ga; Addiis: Déet ag topp ñeel ku ñu bind ci moy Aji-bind ji; kon matalal kóllare ga. Wax naa : “Ku sàkku ngërëmal mbindeef yi ci sànjab Boroomam, ab dof la, kuy boroom ngëmment.”. Déet di la jariñ ngërëmal mbindeef ndeem gërëmloowoo sa Boroom; jengal wëliis lee jëm ci lii. Déet mu lay lor, ndeem gërëmloo nga sa Boroom, sànjab koo xam ne moy na ñeel ko. Jëf lëf njëkk muy xam la nga xam ne Boroom asamaan àtte na ko ca, muy lu ñu joyal, bokk na ca la nga xam ne araam na ci mukkàlaf; jiitalal ag xamlu cig jaamu. Te nekk na ca téere ba: “Laajleen woroom xam-xam yi”; texe ñeel na ku yittewoo xam-xam, di boroom gëstu.  Ku futtiku ci topp Aji-màgg ja, njëkk ag xamlu, ab dof la te déet di aji-xel-lu. Kuy xamlu ci lu dul aji-xamle gu di aji-dëggal, naka moom boroomug deflewu la. Farluleen ci xam-xam yéen mbokk yi ak topp Kilifa gi ci lu dul yéexe. Koo xam ne faat na xam-xam ànd ak topp ya, fasetnaa xam lu ko naqari fa faatu ga. Na roy, moom aji-jaamu ja, ca way-topp ya sunnas Yonent bi Ahmad kay ku ñu wóolu ka. Aji-rammu sunu; yal na ko Yàlla dolli xéewal te musal ko ak képp koo xam ne méng na ko. Mooy ñiy digle topp Aji-yërëme ja te di wattandikuloo topp séytaane yi. Teetleen bànneexu bakkan ak topp biddaa te ngeen soxlawoo, ci bépp jamono, topp sunna. Ngir dajaleef na yiw wépp ci topp sunna te dajaleef na ay ya ci topp biddaa. Saxleen ci tàggat bakkan fàww ak xareek Séytaane ak ug rëbbu ag njub.  Nangeen bañal, ñeel seen bakkan yéen aji-xel-lu yi, loo xam ne gërëmloo na ko ñañu fàllas ñi, ña diy way-ñàkk.  Ñooy ña nga xam ne sànk nañu seeni fan ci moy Yàlla te déet di leen ñeel ku leen di tinu.  Yéemal seeni jooy ànd ak réccu ga bés-pénc ànd ak yeddeel ya. Dëgg-dëgg fàllas, ca ka nga xam ne gëstu na, mooy mu dikkal jëmm ja ci jëfi yiw ëllëg; niki koor, dox mbokk, julli, aj, umra ak asaka. Waaye nag xas na waa jii, lekk na alali kii te rey na bakkanu nit kii. Delloos na, jële ci moom, lépp loo xam ne jëf na ko jëme ca ña nga xam ne jëf na, ci ñoom, la nga xam ne jëf na ko.  Mu mujj di aji-ñàkk ginnaaw lii, te setaleefu ko ciy bàkkaar; topp jëleef na ca ña mu tooñoon la nga xam ne tooñoon nañu ko ciy bàkkaar fii ci àddina, jëme ko ca waa jooju ngir mu dolli ko ca la mu tooñoon.  Mujj na aw yenam di aji-galfan, déet di ko ñeel kem fatiil, ginnaaw ba ñu noccee la ko ñeeloon ciy yiw.  Dees na ko màng, ginnaaw lii ci lu dul yéexe, ca mbugal ga ca Safara. Niki nii tuxal nañu ko jële fa kilifa ga; yal nanu Yàlla musal ci fàllas. Danaa ñaan Aji-yërëme ja kay sunu Boroom di Aji-màgg, yéem naa ag sellam, dëppook sunnas Yonent bi,  Muhammad sunu soppe, sunu sang, aji-rammu sunu, kay sunu yaakaar te di sunu yonent. Yal na dolli xéewal ak musal, ci moom fàww, Boroom asamaan ak koo xam ne gindikoo na ci moom.   Niki laab mooy laabug toj ma, ci lu dul ag wuute ak laabug sobe sa;  Képp ci ñoom ñaar ci ndox lay doon mu di aji-laab tey aji-laabal, dina yéwénal fa aji-ñaw ja;  Moom mooy la nga xam ne ag ñoŋam soppikuwul; li mu ci jublu mooy cafka ga walla xet ga walla melo wa;  Ci loo xam ne dina tàqalikook moom (am ndox) cig mbaax, niki ag ñaay, ak ug nékk, ak loo xam ne niki sarniix, nee ma waaw;  Ak tilim, ak diw, ak lu deme ni saabu, ak diw-ñor, waxal ak luy nuru yii ma lim, waxu ma nag ban,  mbaa cepp, mbaa ceeñ, mbaa suufus kese, mbaa mbaalaa-mbaalaamum ndox, ci lu dul sikk;  Ndeem sobe si ràññeeku na, raxaseef ko te jaamu ci lu ñu boyalum ndox, barab ba;  Waaye nag mbalaan ma dees na ko fóot cig matale, ndeem lënt na, sobe sa, yaw waa ji;  Wis ga, cim ndox, dana war ndeem sikki-sàkka nga ci dalug sobe sa, xeeñtul;  Nekkul di war ci koo xam ne sikki-sàkka na ci sobees aji-jot ji ag wis, xamal.  Koo xam ne fàttaliku na ci jamonoy julli sobe, na dog julli ga ci lu dul werente;  ndeem nekkul di ragal mu génn ci waxtu julli wa, déet ag dox ca boobee.  Koo xam ne jullee na ak sobe ngir ug fàtte gog daw na, te mu fàttaliku ko gannaaw sëlmal ga;  naka moom dana baamu la mu julli woon ci waxtoom, ci dëppook way-jiitu ña.  Limu faratay njàpp xamees na ko, waxal juróom-ñaar fa kilifa ga di Laxdari;  Yéene, raxas xar-kanam, ak loxo ba ci tikk-jara ya ak masaa bopp, xeeñtul;  Raxas ñaari tànk ya ba ci ñaari dojor ya, gaaw ak ragg; ci lu dul nar;   Topp dikk na sunnaam ya di juróom-ñett; sag raxas loxo ba ci tikk-jara ya; nekkal di aji-wattu;  fa sag tàmbali doonte nekk nañu mbooleseen di way-laab itam; xeeñtul ka wattu xam-xam  Gallaxndikul, niki nii saraxndikul, niki nii fiirul; te nga delloo ag masaa ñeel sa bopp, limal masaa nopp;  Nanga yeesal ndox ma ñeel ñaari nopp ya mbooleseen; te nga toftale farata ya, kon danga nekk di aji-topp.  Koo xam ne fàtte na farata ci cëri njàpp ya, àtteem ci loolee ñaari àtte la, wattul.  Ndeem nekk na di ko fàttaliku cig jege, na ko def ànd ak la nga xam ne daw na ca ginnaaw.  Ndeem nekk na ginnaaw yàggug jamono, na ko def ci yéene; nanga sonne.  Waaye nag war na ko mu baamu la nga xam ne julli woon na ko cig njëkk, ngir ug laab ñàkkeef na ko. Ndeem bàyyi nga sunna, yaw waa ji, dikkeel ca sunna sa ngir la nga xam ne def nga ko jublu ciy jaamu Yàlla.   Doo baamu la nga xam ne wéyoon na te mu faat, ngir naka moom [sunna] du yàq julli.  Ndeem fàtte nga ag déngléere ca yaram wa; raxas ko moom doŋŋ ànd ak yéene ca boobee.                                                            Farata mooy loo xam ne boo ko bàyyee, li ngay jëf du baax. Kon moom mënt a ñàkk. Waxuñu jàppukaay bi waaye cër bi nekk diggante conco bi ak tikki-jara bi. Sunna mooy lu Yonent bi def, lu mu wax, lu mu digle mbaa lu ñu def ci kanamam te waxu ci dara. Jàppukaay ba. Bu fekkoon raxasutoon loxob càmmoñ bi, da koy raxas, raxasaat la ca sësoon lépp. Cër ba doŋŋ lay raxas. Du raxasaale la ca sësoon lépp. Bu fekkee njàpp moomee nga xam ne da cee am cërug farata bu mu raxasutoon, dafa jotoon a julli, day baamu julli ya mu ca julli woon yépp. Julli, jàpp mënu caa ñàkk, te njàppam lii matul. Boo jàppee, fàtte cëru sunna, ba julli ca. Boo ko fàttalikoo doo fey julli ga waaye dangay raxas cëru sunna boobee rek. Ci misaal ab yaatu-yaatu ci loxo bi.    Topp war na nga baamu lépp loo xam ne julli woon nga ko njëkk ag raxas woo xam ne waraleef na ko.   Ndeem fàttaliku nga sunna ginnaaw sag tàmbali ci xar-kanam wa, niki saraxndiku, déet ag dellu  njëkk ag matal [raxas xar-kanam wa], waaye nag yaw cam si, nekk na ci loolee wuuteek boroom xam-xam yi. Ndaal ay ngëneel ñeel (njàpp), mooy nga wax Bismilaah; ginnaaw ba mooy nga soccu, soril moy ga;  Limees na ag raxas gog dikk na di dolliku ci raxas gu njëkk ga, muy ngëneelug jaamu;  Jublu naa ci xar-kanam ba ak ñaari loxo ya, niki nii toftale ga, ci lu dul nar;  Tàmbali ci li ñu jiital la, la di la ñu baaxoo; cig masaa bopp cig digg-dóomu;  Ak néew ug ndox ma ci cër ba niki noonu; jiital sa ndijjoor ca càmmiñ ba, jàpp ko;  Xaliilal baaraami ñaari loxo yi ci lu war, dees na ko sopp ci ñaari tànk yi;  Waral nañu xaliil cib sikkim buy aji-woyof ba-tey, waxuma aji-fatt ja;  Jublu naacig njàpp; ndaal cangaay nag moom, dees na ko waral ci ñoom ñaar, ci la nga xam ne dana feeñ;   Way-firi njàpp dikk na di ay toj-toj, jële fa ñoom sëriñ sa, ak sabab yoo xam ne mën na faa jaare ba toj; ci li nga xam ne sax na.  Ay toj-tojam mooy am ngaanuwaay, ngelewal, masyuak dem ginnaaw-kër ba-tey, niki nii wadyu.  Ay sababam mooy xëmte, nelaw yu diis, màndite ak say; wattul yaw aji-xel-lu ji.  Fóon ak bakkan mbaa ak gémmiñ, bokk na ci way-firi jàpp yi; ci waxi sang ba.  Laale jigéen pëyam niki nii, ci sàrtul lunkal baaraam ba; sàmmanteel ak jàppukaay ba.                                                             Kenn du bàyyi farata di dem ci sunna Am na ñu ne dangay dellu ci sunna sa door a eggali farata ba. Ngëneel (lu ñu sopp) mooy loo xam ne boo ko defee am tuyaaba, boo ko bàyyee deesu la wax dara. Bala ngaa tàmbali Xaliil googu Mooy ndox mu weex moomu di génn ci sàkkaras kuy xalaat jigéen Ndox mu weex la moo xam ne ginnaaw am gaanuwaay lay génn. Mooy ngay nelaw yore dara ba mu rot te yégoo ne rot na, mbaa ay nit jaar ba jàll te yégoo ko, mbaa ngay nelaw ba yuut te  Sag laal jigéen ndeem jublu nga ca bànneex, walla jubluwoo ko ci te am ko ca.  Niki nii laalug sàkkara yaw sama àndandoo ci sa biir baaraam walla sa biir ténq.  Aji-wóolu cig laab waaye sikki-sàkka na ci toj mi, waralal ci moom njàpp; ca la nga xam ne gëstu na.  Ndeem nekkul di aji-jax-jaxal, kuy aji-yàqum xel, déet ag baamu ci moom; mbir mi muy lu ñu joyal.  Waral na ñoñ-siyãs raxas sàkkara sépp ngir masyu, ci lu dul ñaari waayàlla yi.  Masyu, am ndox la muy génn ci sag xool jigéen ngir bànneex bu ndawe ak ci sag xalam jigéen.  Déet di ñeel, ku dul aji-jàpp, julli; du caagéenu wër néegub ka nga xam ne dina méngale xéewal ya.  Niki laal ab kaamiil, waxal aw der la ñeel ko, ci bant walla ci mbalaan walla lu nuróok loolu.  Waaye laal ab xaaj, ci ka nga xam ne xamlu na ci moom doŋŋ, daganaleef na ko fas way-xam ña.  Àlluwa niki kaamiil ñoo yem ci araamal ga ñeel ku dul boroomug njàpp yaw sama xarit.  Waaye nag dana dagan, ñeel ka nga xam ne dees na ko xamal, ag laal àlluwa, niki nii aji-wér, kuy aji-xamal.  Laalug gune yi ànd ak sobe, mi ngi mel ni laalug mag ñi ci moy ga.  Bàkkaar ba nag war na aji-jottali ja; bul nekk aji-jottali (ab kaamiil) yaw aji-laaj sama.  Koo xam ne dina julli ci lu dul ag laab, ci lu dul lor, boroomug caay-caay la bob feeñ na.  Déet di ñeel ko ci boobule tiim Bés-pénc lu dul Safara.  Yal na Yàlla musal nu ci peert ak ayi Ibliis diirub jamono.  Dana war, ngir ñetti yëf ya, cangaayul farata; ci lu dul werente.  Li ma ci jublu mooy janaba, mbërëg ak deretu meret ju dog. Ndaal janaba ci ñaari xaaj dees na ko xiyaas.  Bu njëkk ba mooy génnug maniyu tukkee ci góor ànd ak bànneex, bu di bu ñu baaxoo; nanga xel-lu;  Ci nelaw walla yewwu ci ànd ak jigéen, mbaa lu dul lii tukkee ci sawukaay ci ndajeem boroom xam-xam yi.  Ñaareel bi mooy fàddug boppu sàkkara cim pëy, doonte ci lu dul génne am ndox la; xamal.  Nekkul di war sangu koo xam ne aji-gént la ciy nelaw, waaye dara génnut tukkee ci moom.  Koo xam ne dana fekk ci mbalaan ma aji-wowi maniyu, te nekkul di xam waxtu jotug maniyu ba,  na sangu te baamu la mu julli woon tukke ci nelaw yoo xam ne nekkoon na ci moom boroomug yàndoor.  Ndaal farata ya, bi ci njëkk mooy yéene fa ag tàmbaleem, gaaw ak jonj; feeñ na.  Topp ag matale ñeel mbooleem yaram wa ak ndoxum kese ak rombale loxo ba. Sunnaam ya kem farata ya dees na ko lim muy ñeent tamit, ca ka nga xam ne gëstu na.  Sag raxas ñeel ñaari loxo yi ba ci ñaari tikk-jara yi, kem sag njàpp; ci lu dul nar.  Galaxndiku njëkk ngay saraxndiku ak masaa ñaari nopp ya; ci lu dul ŋaayoo.  Li ma ci jublu mooy sa bën-bënub nopp ci kasrag saad, moom bën-bën la bu di aji-feeñ ci sa bopp.  Te bagaanug ñaari nopp ya, raxas la nga xam ne feeñ na ci ñoom ak la ca biir ba; dees na ko xalaat muy lu war.                                                             Buy raxas xar-kanamam lay yéene. Mooy bu raxasee cër, balaa wow mu raxas ba ca topp. Ndoxum kese dees na woowee it nodxum mutlax. Xam-xam Ndaal ngënnéel yi, jëlal ab lim seen, wax Bismilaah naka la wéyee woon; ginnaaw ba.  Nga tàmbali deñal sa sobe, topp ag raxas ñeel sa sàkkara; danga yéene farata foofee.  Topp nga tàmbali cëri njàpp ya ci benn-benn njëkk gën jaa kawe yaram wa.  Nga ñetteel bopp ba ci ag raxas, te nga tàmbalee ndijjoor ci càmmoñ ba.  Gënëlal néewal am ndox ci lu dul ab dayo ci cër ya ca raxas yaram wa.  Képp koo xam ne fàtte na ab déngléere mbaa ab cër, na nekk aji-gaawe ñeel raxas ga; nanga xiyaas.  Topp mu baamu ca boobee lépp loo xam ne julli woon na ko njëkk ag raxasam; ngir waraleef na ko.   Ndeem nekk na aji-yéexe raxas ga fas bam ko fàttalikoo, loolee yàqug cangaay la; dana gaar.  Waaye dana ko doy fiirooraxasam njàppam ci lu dul wuute.  Daganul tàbbig jàkka, du càggeenu jàng Alxuraan ñeel aji-janaba; déedéet.  Ndare ab laaya mbaa ñaari laaya ngir ag muslu ci lu dul nar.  Tere na bépp aji-xam tey aji-jaamu ñeel aji-lott wëliis laal am ndox mu sedd;  Muy dikke soxna sa ndare gannaaw bu mu xaroo jumtukaay bob dana tàngal ci moom ndox ma;  Waaye ndeem gaar na ko gént, déet di war ko ginnaaw ba ay yeddeel.                                                               Diggante boo raxasul Yaay xam déngléere mbaa cër ba mu doon Bi ngay sangu ci misaal, raxasoo loxob cammoñ bi, li tàmbalee ci conco bi ba loxo bi jeex nga raxasutoon. Bi nga ko fàttalikoo, sam njàpp toj, nga ne naa far jàpp. Boo jàppee raxasaale ko, day mel ni raxasaale nga ko ci cangaay la.  Dikke soxna sa mooy séy ak soxna sa. Ku ragal ndox mu sedd, balaa tëdd ak soxnaam, na ut lu muy tàngalee ndox ma ba bu noppe mën a daldi sangu.  Aji-tukki juy dox ci lu dul moy Yàlla, ñeel na ko tiim ci jamanoy dox ga.  Am kemam aji-feebar ju góor ak aji-feebar ju jigéen ñeel bépp julli naafila mbaa farata;  ak aji-teew tey aji-wér ngir farata, ndeem ragal na génnug waxtu wa ngir ngànt, kii;  Waaye nag déet naafila walla julli jumaa, déet ab néew itam goo xam ne ràññikuwul; xel-lul.  Limu faratay tiim xameef na ko muy juróom-ñett fa aji-dégg fiq ja kay kojug Laxdari.  Yéene, topp pàkk bu laab, ak ub dóor bu njëkk ànd ak fëgg goo xam ne digleef na ko.  Niki noonu masaa sa xar-kanam ak ñaari loxo ya tukkee ci baaroom ya ba ci tikk-jara ya.  Ak gaaw, tàbbi ci waxtu wa; bokk na ca jokkale ko ci julli ga.   Ndaal pàkk ba mooy suuf, ban mbaa doj; buleen sikki-sàkka,  nees, ban buy rémbi-rémbi; dikk na ci tuxal ga; ak luy nurook moom niki suufas ceeñ ak beeñ  Daganul tiim ci ay bant, ak palaatar bu ñu togg ci waxi tànneef ya.  Ak ag basaŋ, ak ñax mu sax ak luy nurook moom ci bépp gàncax gu sax.  Ndeem feebar nga, fa làkkub doj mbaa ban, ba lor ja gàllankoor saw yaram;  te amoo koo xam ne dina la indil suuf ; ñeel na la nga tiim ca yooya; ca yolomalug Yàlla may Jéggalaakon.                                                               Koo xam ne tukkiwul (aji-teew) mayuñu ko mu tiimal ñeel naafila gu beddiku. Su amut am ndox na bàyyi naafila ga. Ajjuma, tisbaar mën na koo wuutu boo amul am ndox. Sañta tiimal jullee néew bu ràññikuwul. Maanaam mennum moom doŋŋ nga ko fi mën a jullee te amutum ndox. Doj boo xam ne na ko Yàlla bindee woon la mel “neige” ci Faranse Ban bu ànd ak ndox Suuf su jaxasook xorom Suuf su amul pënd  Sunnaam ya ñett lañu ndeem danga koo lim. Bi ci njëkk mooy yeesal dóorub loxo ba,  masaa diggante tikk-jara ak coñc; topp ñetteelu sunna ya mooy toftale goo xam ne dana matale.  Topp ngëneel yi dees na leen lim ñuy ñeent, bi ci njëkk mooy nga wax Bismilaah; nanga dégg.  Te nga jiital ndijjoor ba ci càmmoñ ba niki ci leneen lu dul moom, jiitu woon na ngëneel.  Niki nii, jiital bitib xasab ba ba-tey ci biiram ba wëliis xëccoo.  Nanga jiital la ñu jiital ca cër ya ca la ñu mujje la ci lu dul sette.  Ndaal way-firi tiim mbooleseen niki li ñu jiitaloon ci njàpp la; mbir mi muy lu ñu boyal.  Ndare ngir am ug ndox njëkk tàbbi ga ca julli ga; déet gannaaw ba; naka la ko yaxale aji-xel-lu ja.  Fóore ja nga xam ne wattu na fiq tere na ñaari farata yoy booleef na leen ci benn tiim.  Waaye nag ay naafila yu bari dagan nañu ca benn tiim ba, ndeem yéeneef na ko; yewwul.  Ka nga xam ne tiim na ngir farata, dagan na ñeel ko ginnaaw ba naafila; niki  mu ko ñeelee jàng Alxuraan, wër Kaaba ga, laal Alxuraan ci lu dul wuute;  Ci sàrtu yéene ànd ak jokkaloo ak tàbbig waxtu wi ci méngale ga.   Ndeem tiim nga ngir naafila, nanga daganal ci moom mbooleem loo xam ne tudd nañu ko ci woy wi.  Lu dul farata, ngir naka moom tereef na ag toggaleemlu dul moom ci loo xam ne yoonaleef na ko.   Koo xam ne tiim na ngir faratay gee, dagan na ñeel ko safaak wittar ginnaaw ba; nanga dégg.  Ci sàrtul mu nekk di aji-jokkoloo ci lu dul yéexe; naka la wéyee woon cig njëkk.  Ndeem tiim nga te aji-janabu nga, waral nañu ci yaw nga yéenewaale ko  Ndeem bàyyi nga ko, moom yéene ja, ca tiim ba, nanga baamu julli ga wëliis defle.                                                             Cër bi, li ci jiitu ngay njëkkee. Bu dee loxo bi, ci cati baaraam yi ngay tàmbalee. Bu dee kanam gi, ca kaw ngay tàmbalee. Lépp lu doon firi njàpp day firi tiim. Soo tiimalee lu dul farata, boo noppee doo ca mën a sësale farata.  Mbërëgi jigéen, cig séddale, ñett lañu, ndeem lim nga ko, ca lu ñu xam la.  Boroomug tàmbali, ginnaaw ba aji-baaxoo ak aji-ëmb kok dana yaakaar ci moom njariñ.  Gën jaa bari mbërëg ñeel boroomug tàmbali, fukki fan ak juróom la ciy bés fas ku ñu roy ka.  Ndaal koo xam ne baaxoo na ci mbërëg njëkk lii; loolee aadaam mooy loolee; jàppal.  Ndeem deret ja wéy na ci moom, na dolli ñett ciy fan; bul jeng.  Li feek jéggiwul loolee fukki fan ak juróom ciy bés; déet ug dolli foofee, xamal.  Gën jaa bari ñeel aji-ëmb gannaaw ñetti ciy weer, limal fukki fan la ak juróom ciy bés;  ak luy nurook ñetti weer; gannaaw juróom-benn ciy weer, ñaar-fukki fan la ciy bés; limam ba xameef na ko.  Digal ko cig tàppe ngir mu matal aadaam ndeem ag dog am na.  Daganut jullig aji-mbërëg, du caagiinu wër kaaba ga ak laal kaamiil; kawe na.  Déet di ñeel ko ba-tey koor ci lu dog, niki gog farata ak gog ngàttanga; dëggëlal.  Déet di ñeel ko ba-tey tàbbi jàkka, doonte daa nekk ci këram; ca la ñu sukkandikoo la.  Waaye fey koor ga gannaaw laab ci lu dul julleem ga war na ko; xamal.  Daganal nañu jàng Alxuraan ñeel aji-mbërëg ngir ragal fàtte.  Daganul ñeel boroom këram mu joteeg moom ci pëy cig tey mbaa njuumte.  Déet di ñeel ko li nekk diggante jumbag ñeel ndaw si ak bëtu-wóom; ba ba muy matal cangaay la.                                                               Koo xam ne ëmb ba baax na. Bu dog amee, bés yi mu gis mbërëg lay waññi. Ci Imaam Maalik Feeñ na niki mbërëg cig tere ga ci dereti meret; gën jaa bari juróom-benni fukki fan la; limeef na ko.  Dees na ko digal ci sangu ànd ak julli ndeem feeñ na ag dog ag njëkkam; naka la miineef na ko.  Ndeem baamu na ko deret ja te mu nekk diggante ñoom ñaar fukki fan ak juróom mbaa gën jaa bari; feeñ na.  Aji-ñaareel ba ci ñoom ñaar dana nekk mbërëg, mu di aji-sosu fas aji-dégg fiq ja ba-tey.  Ndeem nekk na diggante ñoom ñaar lu yées fukk ak juróom ciy bés, dana war kon tàppederet ju yees ji ñeel ju njëkk ja.  Topp ndeem xool na nag ca nattale ga, fekk nga ko muy aji-matal ak wësin.                                                              Lépp loo xam ne tere nañu ko ku gis dereti mbërëg, tere nañu ko ku gis dereti meret. njëkk matug lim ba deret ja daggoon ak deret ju bees ji. Ci misaal dafa am doom, di gis deret ba mu yàgg deret ja dagg, toog lu mat  fan mu door a delsiwaat. Kon la delsiwaat duñu ne ci meret ma la bokk. Waaye deretu mbërëg la mu sosu. Maanaam dangay boole lim bii ak bu njëkk ba Bu deret ji daggee, matul  fan mu delsi, dangay waññiwaat li nga mujje am ak la nga njëkk am. Niki nii buy daggi-daggee daal, kon bés yi muy gis deret lay waññi. Bu matee  fan mu xam ne meret mi jeex na.  Waxtuy julli dana séddaliku ñeel waxtuw moxtaar ak ñeel kojug darooriyu fa fóore ya.  Moxtaaru tisbaar tukkee na ca jengarñiku jant bi ba ci mujjug taxawaay ba, wëliis ab lënt.  Tàkkusaan, moxtaaram, tukkee na fa moxtaaram tisbaar yem jëm ba ca waxtuw gelug suuf si, waxu ma sow ug jant bi; xel-lul.  Ndaal darooriyu ñeel ñaar yii mbooleseen, ñeel na sow ug jant bi; fa ka nga xam ne wattu na.  Timis, moxtaaram ma, waxal kem loo xam ne dees na ko julli, ci moom, ginnaaw ab sàrt boo xam ne xameef na ko.  Niki suturaal awra, laabug sobe, njëkk nodd ak liqaam ak laabum toj.  Topp gee, moxtaaram ma, tukkee na ca fàddug safax sa, ba ci ñetteelu guddi ga, wattandikul.  Topp darooriyu gee ak timis, jëm na ca fenkug aji-dëgguy fajar ja, askanele ko.  Defal moxtaaru suba tukke ci moom [fajar su dëggu sa] jëm ci ag set gu di aji-kawe ñeel xar-kanam, feeñ na.  Tàmbalig darooriyu tukke na ca set wicc googee ba ca fenkug ceeñeeru jantub Aji-maye xéewal yi.                                                               Moxtaar mooy waxtu wi nga xam ne boo ci jullee doo am bàkkaar. Teewul julli ci njalbéenug waxtu moo gën. Darooriyu mooy waxtu wi nga xam ne boo ca jullee, fekkoon nga amoon ngànt, doo ca am bàkkaar. Waaye boo amutoon ngànt, boo ca jullee am nga bàkkaar. Mooy bu jànt bi nekkee ci digg asamaan ba rëcc jëm sowu. Mooy bu sa taxawaay tollook sa taxawaayu ker. Mën nga koo nattee it: bu sa ker matee ñaari yoon sa taxawaay. Mbaa boo taxawee jublu sowu bañ a sëgg te bañ a téen, bu say bët yemee ci jant bi rek xamal ne moxtaarum tàkkussan jeex na.  Darooriyu tisbaar ma nga tàmbalee fa moxtaarum tàkkusaan tàmbalee. Darooriyu tàkkusaan ma nga tàmbalee fa jant bi tàmbalee xonk. Bokkuñu fu ñu tàmbalee waaye ñoo bokk fu ñu yem. Ña nga yem fa jant bi sowe. Maanaam fu jant bi sowee, sàrt timis nga mën ko faa def, boo ko fa defee fa la moxtaaram yem. Mooy sol mbubb Niki sangu janaba Am na ñu ne, xonk-xonk jant bi fu mu jeexee fa la moxtaarum timis yem. Ciy waxtu,  minit ginnaaw noddug timis. Bu xonk-xonk jant bi wéyee. Boo xaajee guddi gi ñetti xaaj, bu xaaj bu njëkk bi jeexee fa la moxtaarum gee yem. Darooriyu timis ak gu gee ñoo bokk fu ñu yem. Waaye bokkuñu fu ñu tàmbalee. Darooruy timis a ngi tàmbalee fi moxtaarum gee tàmbalee. Bob gee a ngi tàmbalee bu xaaj bu njëkk, bu guddi gi, jeexee. Boo xaajee juddi gi ñetti xaaj. Boo xoolee jëmm xàmmee ku mu doon.  Darooriyu suba mi ngi tàmbalee bu bët setee wicc ba jant bi di fenk.  Topp pey ga ci mbooleem waxtu yi, dina askanu ci ginnaaw yile waxtu fa Aji-àtte ji.  Askanaleel di aji-màggi bàkkaar ñeel aji-yéexe julli, ba mu faat ko, ci lu dul ngànt loo xam ne xameef na ko.  Sibeef na, ginnaaw julli suba ba ca fenkug jant ba, naafila; waxu ma nag fey lu ñu fàtte.  Ginnaaw tàkkusaan ba ca jullig timis itam, ak ginnaaw julli fajar, fa jépp aji-xel-lu.  Waaye boroomug wird, dees na gis ag daganam ñeel ko, ndeem not na ngëmment ñaari bëtam.  Waaye naafila, ndeem ilimaanu àjjuma jekki na ca kaw minbar ba, xameef na sibéel doŋŋ.  Tere nañu naafila, ginnaaw àjjuma, ndeem génnul ilimaan ja ca jàkka ja; jàppal.  Jeex na, wax ja ci waxtu yi; léegi nanu walbatiku jëm ca julli ga.  Ndaal julli, ay sàrtam mooy laabug am toj topp laabug sobe;  ca mbalaan ma, yaram wi, barab bi ak suturaal awra cig nëbbu.  Jublul xibla te nga bàyyi ay wax ak jépp jëf ngir déeyaaleek Yàlla may Musalaakon.  Awray góor, wëliis nar, mooy la nga xam ne nekk na diggante jumbux ak ñaari bëti-wóom.  Ndaal jigéen, mboolem yaram wa, dees na ko lim muy awra fas boroom xam-xam ba.  Ndare la nga xam ne setteef na ko ci ñaari ténq ya ak xar-kanam wa, ci lu dul bopp bi ak ñaari tànk yi.  Sibal nag julli ci tubëy ndeem dara nekkul ca kaw yaram wa; dees na la yool ca boobee.  Aji-sobewu ji mbalaan, ndeem ñàkk na am ndox ak mbalaan ginnaaw ag sàkku ñàkk na ko;  naka moom day julli ànd ak sobe sa, ndeem dana ragal génnug waxtu wa; ci waxi ka xàmmee [àttey fiq]  Ndeem nekk na di aji-yéexe julli ngir ñàkk a laab, moy na Boroom xéewal ya.                                                            Fey julli (Xadaawu) mooy julliwoo ko ca moxtaar ma mbaa ca darooriyu ja. Boo ko ca jullee nag, jooxe lañu koy tuddee (Fadaawu). Du tee nga xam ne boo amul ngànt te julli ko ca darooriyu ja, jooxe nga waaye danga am bàkkaar. Ku julliwul ca moxtaar ma ak ca darooriyu ja te amoo ngànt, xamal ne def nga bàkkaar bu réy a réy. Fey moom amul waxtu. Saa yoo ko fàttalikoo rek, mën nga koo def. Bu fajar ji xasee xar, ñaari ràkkay fajar rek lees la may nga naafila ko. Niki naafila yoo doon def ci guddi gi, tey nga nelaw ba defoo ko ba ñu noddu fajar. Kon foofu, boo julee sa ñaari rakkay fajar te julleeguñu farata ji, mën nga ko faa def. Jekki mooy toog Dañuy bañ naafila bu ilimaan ji yéegee ci minbar bi. Bu fekkee bi muy yéeg tàmbali woon nga naafila, danga koy gaawal. Kawar gi bu ca dara feeñ. Meneen mbalaan mu sobewul mu mu mën a sol.   Koo xam ne amut, ngir ug rafle, loo xam ne dana suturaal ci moom awraam, na julli niki noonu; nanga yewwu.  Aji-moy xibla ku ñu digal la mu baamu, ci waxtu wa, ag julli fu mu fu gaare.  Lépp loo xam ne dees na ko baamu ci waxtu wa, waxuma lu dul loolu, naka moom ngëneel la; yal na nga am ag nammeel.  Moom [ngëneel] kem naafila la, deesu ko baamu ndeem génnug waxtoom wa; wóoleef na ci lu wér.  Limu farata yi dees na ko xam, waaye sëriñ sa wuute nañu ca lim ba.  Lenn ca sëriñ sa tudd nañu fukk ak juróom ciy farata. Ñenn ñi tudd fukk ak juróom-benn.  Waaye, la nga xam ne Laxdari tudd na ko, danaa dikke ci moom ngir gone ga wattu ko.  Bi ci njëkk mooy sunu yéene ba di bu ñu ràññee, topp kàbbaramba di bu ñu biral.  Am kemam Faatiha, topp taxawaay ba ngir digub yaar yii; naka la yaxale ilimaan ji [Laxdari].  Limal ab rukkoo, topp yékkatiku tukke ca rukkoo ba, sujjóotal ci ab jë te nga yékkatiku tukkee ca moom.  Limal, mu bokk ca farata ya, yemoo; naka nii limub dal ga, jàppeef na ko jële fa ñoom [sëriñ sa].  Sunug toftale diggante farata ya, jëmmi sëlmal gi, jotaayam ba tukkee ci Al ba ci Kum, yaw fere wi.  Sàrtub yéene fas way-xam ña, ak lëkkaloom ak kàbbaru armal bi.  Limub farata ya yem na fii, ca la nga xam ne Laxdari, kay aji-làq ji kawe ga, nettali na ko.                                                             Bu moxtaar mi jeexul. Bu moxtaar mi jeexee nag wàcc na ko. Bu waxtoom jàllee doo ko baamu. Niki naafila yoor-yoor, bu yoor-yoor jàllee doo ko fey. Ba mu des ñaari ràkkay fajar. Waaye moom ba bu jant bi jengarñikoo. Def sam xel li nga bëgg a def. Kàbbaru armal mooy nga wax Allaahu Akbar (Yàlla màgg na) Waaye ci ilimaan ak ku beru lay nekk farata. Lu ñu sopp la ci maamuun (aji-topp ilimaan). Rukkoo mooy dangay sëgg, teg say loxo ci say bëtu-wóom, firi baaraam yi te dëgëral ko, samp tànk yi, ginnaaw ba day yem kepp nga xam ne boo ca defoon ndox du tuuru jëm ca ginnaaw mbaa ca kanam., doo jatt loos wa itam Mooy siggi ba taxaw jonn. Sujjóot ci jë bi mooy farata, bu ci bakkan bi moom sunna la. Mooy booy taxaw mbaa ngay siggi, danga koy def ba ne jonn. Degg googu ngay def, say cër bañ a yëngatu ca taxawaay ba, ca rukkoo ba, ca sujjóot ba ak ci jëfi jullit yépp, loolu farata  la. Wax Assalaamu Aleykum Toog gi ngay toog di wax Assalaamu Aleykum Fere mooy taalibe  Maamuun, ñaari yéene lay def : yéene julli ak yéene roy ilimaan.  Moom yéene ji  Nanu dikke ginnaawam ci limu sunna yi, ak ngëneel ya ci aw woy wu di aji-rafet.  Bokk na ci sunna ya, liqaam ak ub saar topp na ci Faatiha ja, ànd ak taxaw; sax na.  Ak yelu, ak biral, niki nii lim na ko Sami Allaahu Liman Hamidahu.  Bépp kàbbar bu dul ba nga xam ne jiitaleef na ko, sunna la ci dëppook boroom xam-xam yi.  Niki nii ñaari taaya yi ak jotaayu taaya ba, ba ca tàmbalig yewwiku ga; wax na ko kilifa ga.  Sunug jiital Faatiha ca saar ya, dees na ko xam muy sunna fas ñoñ-xool ga.  Ab sëlmal bu dib ñaareel ñeel aji-roy, mu dig junj jëmale ko ci ilimaanam, dolli ko ci.  Am kemam ab ñetteel ñeel ku nekk ci càmmooñam; xeeñtul mbooloo ma  Limeef na mu bokk ci sunnay julli, yaw sama àndandoo, ag biral ba-tey ànd ak sëlmal ba di aji-war.  Ak niki nii julli sunu ci Yonent bi, yal na ko dolli xéewal ka nga xam ne jox na ñeel ko àgg ga.  Jublu naa ba ca taaya ju mujj ja ak sujjóotu bakkan ca lañu siiwe la.  ak ténq, bëti-wóom, cati-ndëgu ak saatir ñeel ku dul ku ñu jiite, dana jublu.  Li ma ci jublu mooy ku beru di julli ànd ak ilimaan. Gën jaa néewam, xameef na ko, fas way-xam ña  mooy talaayub xeeju bant, ànd ak guddaayub xasab, déet muy aji-jax-jaxal sam xel, muy lu ñu saxal, luy boroomug set.                                                             Bokkul ci julli gi, sunna muhaaxada la. Danga koy def door a kàbbar. Ci julli gees war a yelu. Ca ya ñu war a biral. Allaahu Akbar yooyu yépp lañu boole mu nekk benn sunna. Doo ber benn mu nekk sunna. Ci julli gu am ñaari taaya : gu njëkk ga ak gu mujj ga. Boo waxee Assalaamu aleykum Ñiy xalaat te di ko dëppale ak liy yoon. Sëlmal bu njëkk ba farata la ci ilimaan ak ci maamuun. Maamuun ji da cay teg wax Assalaamu haleykum ilimaan ji bu fekkee am na ku nekk ci càmmooñam, mu wax ko Assalaamu haleykum mbooloo may ràññale farata ya ak sunna ya ba lenn lu nekk nga mën koo jox àqam. Wax Assalaamu haleykum farata la, waaye biral ko ba ñépp dégg ko, sunna la. Yonent (saw) bi waxoon na : digal nañu ma bu may sujjóot, na am juróom-ñaari cat yuy laal suuf : jë, ñaari loxo, ñaari bëti-wóom ak ñaari cati baaraami tànk yi. Waaye jë ba rek moo cay farata. Saatir looy teg sa kanam la ngir bañ ku romb diggante foofee ak sab jë. Maamuun saatiru ilimaan doy na ko. Waaye nag bu ñu ko rawee ci julli ga, mu koy mottali, bu boobaa mën naa ut saatir. Bu jegee ab keno, day dem ba jege keno ba mu taxaw fa ngir mu doon saatiram. Xasab mooy genn-wàllu meetar. Warta doon lu ngelaw li mën a yóbbu. Lu am sobe deesu ko def saatir.  Ndeem danga laaj ci mbooleem ngëneeli julli, jëlal lim ba fii, yaw aji-laaj sama.  Yékkati ñaari loxo ya ba mu tollook sa ñaari nopp fa kàbbaru armal ba, feeñ na bokk ci ngëneel ya.  Ak wax “Rabbanaa walakal hamndu” ginnaaw yékkatiku ci rukkoo ñeel nag kenn ak ku ñu jiite, kuy boroomug toroxlu.  Niki nii wax “Aamiin” ba-tey ñeel na leen ñoom ñaar ci yelu walla cig biral fas way-xam ña.  Ndaal ilimaan dana wax “Aamiin” doŋŋ fa yelu ga ci lu dul ag biral.  Lim na sàbbaalug rukkoo ak ñaan ga ngay def fa sujjóot ba, képp koo xam ne wattu na fiq.  Sunug guddal suba cim njàng, dana bir di ngëneel, ak tisbaar dana nekk di yées suba.  Ag gàttalam ci tàkkusaan topp timis, topp ag digg-dóomu fa gee ga, lim ko.  Ak nekk aw saar wu njëkk di wu gën a guddu ci saaru ñaareel ba, miineef na ko mu bokk ci ngëneel yi.  Akuw melo wa di wu ñu xam fa rukkoo ba ànd ak jataay ba, lim na ko ñoñ-bànqaas yi.  Gënal nañu xunóot ak yelu ko, njëkk ag suufe jëm ci rukkoo, yewwul.  Dees na ko jàng ci aji-ñaareeli ràkka jullig suba doŋŋ, ginnaaw jeexug aw saar; wattandikul njuumte.  Fóore ja kay aji-dégg fiq, doomu Habiib daganal na, tàbbig xunóot ginnaaw ab rukkoo yaw aji-xel-lu ji. Limal, ba-tey, ñaan ga ginnaaw taaya ju ñaareel; yal na amaleef la ag njub.                                                             Ba ca gën nag mooy ténq ya day jublu suuf. Am na ñuy samp baaraam yi mu jublu asamaan. Boo ci def baax na. Muy tekki “Boroom bi jéggal ma te yërëm ma” Aamiin gi ci suuf lañu koy wax.  Ci julli gu ñu yelu. Mooy “Subhaana Rabbiyal Haziim wabi hamdihii” muy tekki “Tudd na sellug sama Boroom ànd ak sant” Muy “Subhaana rabbiyal ahlaa” di tekki “Tudd naa sellug Buur bu kawe bi”. Nga teg ca “Allaahuma ihfirlii …” ba mu jeex, di tekki “Yàlla yal na nga jéggal” Bëgg nañu booy julli suba yaw doŋŋ, boo jàngee Faatiha nanga ca teg saar bu nekk diggante Hujjraat ak Habbasa. Boo àndeek mbooloo jiite leen, bëgg nañu nga woyofal ndax mbooloo mi ñu feebar ak ñu yàkkamti mën nañu cee nekk. Saar ba nga tànnaloon suba. Lu mu ci mën a doon nañu nekk ñoom ñaar diggante Hujjraat ak Habbasa. Bu dee tàkkusaan ak timis, bëgg nañu nga jàng saar yu gàtt. Kon yaa ngi koy jëlee diggante Wadduhaa ba Naasi Gee moom saar bi du guddu te du gàtt. Yaa ngi koy tànn ci diggante Habbasa baWadduhaa. Nees ko leeralee ci xët yi weesu. Toog ci sa tànkub càmmooñ. Génne sa tànku ndijjoor, samp baaraam yi. Waaye biir baaraamu déy bi day féete suuf. Mooy “Allaahuma inaa nasta inu ka” ba mu jeex Boo jàngee Faatiha ak saar, bala ngaa rukkoo ngay def xunóot. Dafa am ñu ne dangay rukkoo ba siggi door a jàng xunóot. Njuumte bay dugal xunóot fees ko warul dugal. Moom nee na sañ ngaa rukkoo ba siggi ba wax “Sami allaahu liman hamiidahoo” dooga jàng xunóot, door a dem ci sujjóot ba. Mën nga cee jële ne boo fàtte woon xunóot ba rukkoo, dangay nég ba siggi ba jàng “Sami allaahu liman hamiidahoo” doog a sujjóot. Taaya ñaareel sunna la, Salaatu halan nabi ba nga cay teg sunna la. Naka ñaan ya cay tegu niki “rabbanaa aatinaa fiddunyaa” ak yi ci des yépp ngëneel lañu.  Dana nekk, ngir dollikug ñaan ga, di gën a gudd ci taaya ju njëkk ja yaw aji-xel-lu ji.  Gënal nañu ag ndijjooru fa sëlmal ga; sunug yëngal baaraamu sànnikaay; mat na ag mat.  Sib nañu sunug taxaw ci benn tànk ci lu dul yaggug jëf ja.  Sib nañu sunug lëkkale ñaari tànk; ak def ci gémmiñ niki ñaari dëram  walla ab dëram walla lu dul lii, ak geesu; ak gëmal bët cig julli  ndare ñeel ngànt kem ngelaw mbaa xool lu araam, naka moom dees na sàkku ci moom ca boobee.  Sib nañu wax “Laa xawla walaa xuwwata” ak “Bismilahi Rahmaani Rahiimi”, ci jullig farata, déet ci jullig naafila kem “Ahuuzu billaahi minachaytaani rajiim”.  Ak lépp loo xam ne day jax-jaxal jëmm fas ug julleem, loolee lu ñu sib la; feeñ na  ci poosam, ci ginnaawam, ci kanamam mbaa ci wetam; naka la ilimaan ja yaxale,   Sib nañu xalaat fas ag julli ci mépp mbir mom àdduna, mu di aji-dikk.  Lépp loo xam ne dana soxlaal wëliis ag ragal Yàlla fas ag julli, teet ko yaw waa ji.                                                              Taaya ju njëkk ji moom doo ca dolli “Abduhoo wa rasuuli ”. Bu ñaareel bi danga ciy teg “Abduhoo wa rasuuli ”, teg Salaatu Halan nabi, teg ca yeneen ñaan. Ilimaan moom day tàmbalee ci kanamam buy sëlmal wax “Assalaamu haleykum” daaneele ko ci sa wetug ndijjoor. Bu dee maamuun day wëlbatiku jëm ci wetug ndijjooram wax “Assalaamu haleykum”, bu ilimaan nekkee ci kanamam, mu jubale ko ab nuyyoo wax ko “Assalaamu haleykum”. Bu keneen nekkee ci sa càmmooñ, nga wax ko “Assalaamu haleykum”. Nga gis ne kon ilimaan benn yoon lay wax “Assalaamu haleykum” waaye maamuun mën na koo wax ñaari yoon ba ñett. Yëngal baaraamu sànnikaay (bob joxoñ) ci ñaari taaya yépp lay am. Waaye du am ci diggante ñaari sujjóot. Ñaari loxo yépp danga leen di tallal teg leen ci bëti-wóom yi. Waaye booy yëngal baaraam bi, loxob càmmoñ bi danga koy tàllal yemale baaraam yi teg ko ca kaw luppub càmmooñ bi. Teg loxob ndijjoor bi ci kaw luppub ndijjoor bi, waaye dangay lem ñetti baaraam yii (bob sanqaleñ, bob nombur ak bob digg bi), topp nga yemale te tàllal baaraamu sànnikaay bi ak bob déy bi. Waaye dangay teg loxo bi tegin woo xam ne ténq li du jëm suuf. Dangay wetal loxo bi. Bu ko defee ngay yëngal di jëmale càmmooñ ak ndijjoor. Waxuñu kaw ak suuf. Bu fekkee yaa ngi julli di koolaa (taxawee benn tank), bu fekkee yàggul sib nañu ko. Bu yàggee lool julli ga yàqu na. Nga laxase ñaari tànk yi itam sib nañu ko. Bu dee du yàq ci saar yi ngay jàng dara, sib nañu ko. Lu ko moy julli ga day yàqu. Bi ñu sib mooy geesu boo xam ne sa xar-kanam rek a wëlbatiku jëm ndijjoor mbaa càmmoñ, waaye sa jëmm wëlbatikuwul. Bu sa jëmm wëlbatikoo nag ba jubluwul pénku moom julli ga yàqu na. Niki jigéen ju yaram wi ne fàŋŋ ci biti. Am na ñu ne dees koo war a wax, am na ñu ne dees koo sopp, am ñu ne dees koo sib. Jullig naafila, boo koy tàmbali mën nga ne “Ahuuzu billaahi minachaytaani rajiim, Bismilaahi Rahmaani Rahiim”. Niki ab rajo buy wax. Waaye boo koy déglu ba xamatoo ñaata ràkk nga julli, julli ga yàqu na. Xalaat sa Boroom warta ëpp ba fàtteloo la foo tollu ci julli gi. Bu boobaa julli ga day yàqu. Yaxal na ci taalifam, ka nga xam ne xam na, naka ñeel na julli ag leer goo xam ne màgg na.  Waaye naka googale leer dana fenk, ci moom, xolub aji-julli ku di aji-ragal Yàlla; yewwul.  Ndeem dikkal nga ko, moom julli, noccil sab xol ci jile àddina ak li nekk ci biir mbooleseen.  Te nga soxlawoo ci fuglanteek sa Boroom, ma nga xam ne danga julli ngir jëmmam ja; toppal ndigal.  Nanga fas naka sa julli gi ag toroxlu la ci sujjóot, ci sag taxaw ak rukkoo.  Julli gi daal ag toroxlu la ñeel Yàlla, yéem naa sellam ga, déet di ñeel ko benn aji-nuroo  ci yii yëf, ak ñaan, ak sikkar, ak sàbbaal, ak woote,  ba-tey, ak ug màggal, ak ug màggal ñeel ko ci suufe gi ak booy wax Allaahu Akbar; sàmmoonteel ak yépp.  Nanga wattu ci julli ndax naka julli moo gën ci mbooleem jaamu-yàlla yi; kon màggalal mbiri julli.  Bul bàyyi Séytaane ba muy fo ci sa xol; bul jeng ñeel Séytaane; deefilay yedd.  Ngir naka moom Séytaane day far leerug sa xol, dana la xañ bànneex ci leeru julli.  Dénk naa la ci biir julli gi ci saxoo ragal Yàlla ak dëddu ci mbirum àdduna ak ug toroxlu.  Xamal ne naka moom julli dana terewëliis ay ñaawtéef ak lu ñu pakk ci lu dul ag nëbb  Waaye lii nekk na ci sababug ragal, waxuma julli goo xam ne ci lu dul ragal; nanga ragal Yàlla te nga sori ag toqe.  Nekkal di boroom sàkkoo dimmandikoo ci sa Boroom kay Aji-dimbalee ndax kat ndeem sàkku ngaa dimmandikoo ci ku dul Yàlla deesula dimbali.                                                            Laxdari Leer googu du fenk lu dul ci aji-julli bu ragal Yàlla. Bul defe ne képp kuy julli rek am leer googu. Sa xel mépp nanga ko def ci sa Boroom. Fuglu mooy “contrôler” ci làkku faranse. Boo fobee sa cër ci xar-kanam, muy li gën a tedd ci doomu-aadama, dëpp ko ci suuf si, nanga ci jublu toroxlu sa Boroom. Degg gi ngay degg doo yëngatu. Kenn nuróowul ak Moom. Kon Yàlla rek a ko jar. Booy sujjóot ak booy rukkoo. Jaamu-yàlla yépp bala ñoo ubbi di yër seeni téere, dañuy xool bob julli ba noppi. Bu yéwénee ñu door a jàll ci yi ci des. Bu yéwénul ya ca des kenn du leen xool sax. Booy julli, sa xel mii bul ko def ci Séytaane, muy jax-jaxal sam xel. Dangay def sam xel ci sa Boroom. Bànneex bi nga xam ne kuy yég leeru julli dakoy am, Séytaane dala koy xañ. Li ngay jàng nga koy firi di ci waaru. Boo ko mënt a firi ngay xalaat mbirum bàmmeel ak mbirum Allaaxira walla màggug sa Boroom. Booy julli nees ko sàkkoo, day dox sa diggante ak i ñaawtéef, ay moy Yàlla ak bépp bàkkaar. Koo gis muy julli te terewukoo def ay bàkkaar. Na xam ne sëgg ak siggi rek lay def waaye julliwul. Niki nga naan daa metti bu ma ko defee suba, tisbaar, tàkkusaan, timis ak gee. Fexeel ba julli yépp nga di leen def sa kem kàttan. Lu la jafe lu nekk, boo koy sàkku, nanga ko sàkku ci sa Boroom.  Dog bii tuddeef na ci ; jullig aji-feebar cig taxaw ak ub jotaay   ak seenub àtte ñoom ñaar ak la ca aju te dana war ci bépp mukàllaf  mu xamlu masalay bile bunt ngir déet kenn di kuñu musal ci feebar.  Ñeel na farata ciy mbir loo xam ne dees na ko lim muy juróom-ñaar fa ka nga xam ne xam na.  Sunug jooxe farata ja ci yii waral na ko way-dégg fiq ña ak ug nekkam cig toftalu.  Ñeent ci ñoom nekk nañu ci waral, ñett ci ñoom nekk nañu ci sopp.  Ndaal ya nekk ci war mooy taxaw bañ a wéeru, topp taxaw ànd ak wéeru ba-tey  Topp toog bañ a wéeru, topp toog ànd ak wéeru naka mu nekkee yaxug sunu sëriñ kay kilifa.  Waral nañu toftale yile mbir ci ñi ñu togg jëf ñi cig toftale.  Koo xam ne dana julli ciw melo te àttan na melo woo xam ne féete na ko kaw, àtte ba mooy yàqug julli goo xam ne feeñ na.  Ndaal ñett ya nga xam ne soppeef na sunug toftale ñeel ko ca la nga xam ne tànneef na ko  mooy jullig ka nga xam ne lott na wëliss yiici wetam ju ndijjoor ba topp càmmoñ ba cig toftale.  Topp ca ginnaaw ba, ndeem wuute na nag ci yile ñett, aji-daganloona ko, xeeñtoof na.  Topp sunug wéeru ga nga xam ne dana yàqu, ci moom, jullig aji-àttan taxaw; yewwul  mooy sunug wéeru ci lëf la nga xam ne dana rot fas ug rotam ca ka nga xam ne dana rotal.  Ndaal ndeem nekkul di rot doonte rot na lile lëf, loolu lu ñu sib la, nettali nañu ko.  Ndeem danga daganal aji-àttan ab taxaw ag jekkeem ngir naafila, deefu la yedd.  Waaye toog di naafila te mënoon a taxaw ci waxi jépp aji-xam, dees na fey ñeel ko ci genn-wàllug yoolub aji-taxaw.                                                            Juróom-ñaar yii Am na ñeent yoo xam ne danga leen a war a tegale. Ku mën a julli taxaw te doo wéeru, la la war mooy nga taxaw te doo wéeru. Jullig ka nga xam ne mënul benn ci ñeent yi ñu njëkk a lim. Jaaxaan waaye na tànk ya jublu xibla. Benn bi nga xam ne indiwuñ ko mooy mu dëféenu. Ca boobu, bopp bi mooy jublu xibla. Nga xam ne bu jugoon mën a jublu xibla.  Bu fekkee mënoon ngaa tëddee wetug ndijjoor bàyyi ko tëddee wetug càmmoñ mbaa njaaxaanaay mbaa ndëfénaay, batey sag julli baax na. Ndax toftale yooyu dañ koo sopp. Wéeru mooy wéeru ca la nga xam ne, wéeru nga ca wéeruwin wu dëgër woo xam ne bu ñu dandale woon loolee nga ànd ak moom daanu. Koo xam ne mën naa taxaw naafila nga ne ko mu toog gappuru naafila, boo ko waxee deesu la yedd ndax dëppoo na ak  Daganal nañu tàbbi cig naafila ka nga xam ne jekki woon na, topp mu jóg ginnaaw loolee; xiyaasal.  Waaye ndeem tàbbi nga naafila gi te yaw boroomug taxawaay nga, ca gannaaw ba nga jekki, déet yaw ngay boroomug yeddeel  ndeem nekkoo woon di aji-tàbbi ànd ak yéene taxaw, bu boobaa dees na tere jekki ga fàww.  Fey la nga xam ne nekk na ci am ndodd ci farata, waxal dees na gis ag waram cig gaaw.  Daganut sàgganug ka nga xam ne toftalu na ci moom, war na ci moom ag farlu.  Képp koo xam ne julii na juróomi julli bésbu nekk ci bés yi ci jullikaay bi,  naka moom déet muy bokk ci way-sàggan yi; li fi nekk dees na ko lim ci way-farlu yi.  Dees na ko fey ni mu faatee rek ca waxtuw teew, ag teew; safaan bi itam mooy waxtuw tukki.  Way-yemoo la ndeem nekk na di aji-tukki fa ag peyam walla muy aji-teew; dana sàkku ag njub.  Toftaleel cig war yaw aji-gis ji diggante ñaari julli yi di kojug teew ak aji-néewi way-faat  ànd ak julli ga nga xam ne waxtoom teew na, ndeem nekkoo woon di aji-fàtte ca waxtuw fey ga; yaw mi xel-lu.                                                                 Daganal nañu ngay naafila tàmbalee ko gappuru, ginnaaw ba nga yeggalee ko taxaw. Boo yéene woon taxaw. Ba nga koy sañ daal mooy dangaa tàmbali taxaw te bi ngay tàmbali yéene woon nga ne ràkka bii dama koy taxaw bii dama koy toog. Loolu boo ko defee kenn du la yedd. Bu dee dangaa yéene woon taxaw ràkka yépp, taxaw yenn yi toog yenn yi, tere nañu la ko. Sañoon nga gappuru lépp walla nga tàmbalee gappuru eggalee taxaw. nekk ci am ndodd mooy li la war Faat moom fum la ware, bu ko négee waxtu weneen. Fi saa sa nga daa di war a fey. Ndax boo naan naa nég ba ngoon, xamoo ndax ngoon dina la fi fekk am déet. Te ame nga bor bi kon gaawal fey ko. Bu ñu nee bés nag guddi ak bëccëg lees ci jublu. Julli yi faat. Bu dee julli gi, bi nga nekkee cig teew nga ko leb, bu demee ba fekk la ci tukki, nga xam ne dangay wàññi, boo koy fey danga koy matal. Li nga xam ne bi ngay tukki nga ko leboon. Te bi ngay tukki danga daan wàññi say julli, ndax tisbaar, tàkkusaan ak gee ñaari ràkka lañu. Boo ñibbisee bay matal say julli, la nga leboon moom ciy ñaari ràkka nga koy fey. Kon lenn lu ne daal nanga ko lebee woon nga koy feyee. Bi mu koy fey. Mën nga cee dégge ne julli goo xam ne dañu koo war a biral niki timis, boo koy fey bëccëg itam danga koy biral. Jullig tisbaar, nga xam ne dañu koo war a yelu, boo koy fey guddi itam danga koy yelu. Ñaari julli yu di kojug teew (maanaam yi ñuy yelu ak yi ñuy biral), boo leen di fey danga leen di toftale, niki tisbaar ak tàkkusaan. Boo ko amee tisbaar ngay njëkk a julli door a julli tàkkusaan. Timis ak gee it ñoo bokk waxtu. Boo ko amee, timis ngay njëkk a julli door a julli gee. Boo amee julli yoo xam ne dafa bëriwut, yooya itam boo koy fey, danga koy toftale. Ci misaal suba, tisbaar, tàkkusaan, timis, gee. Boo leen di fey suba ngay njëkke, teg ci tisbaar, tàkkusaan, timis, mujjee gee.  Ndaal aji-néewam ñeenti julli lañu ak lu ko yées, waxu ma lu kawe ñeenti julli; fas ña nga xam ne dëgërloo nañu seeni wax.  Koo xam ne dana nekk di war ko ñeenti julli waxal mbaa lu ko gën a néew, na jublu fey leen doonte  day génn waxtu julli ga nga xam ne waxtoom daa teew, naka xameef na ko mu sax ci yaxi boroom fiq.  Daganal nañu ci bépp waxtu feyug julli; Tere nañu naafila koo xam ñeel na ko ag fey,  kem naafila yoor-yoor, ak naafila weeru koor, waaye daganug Safaa ak Witar moom feeñ na.  Kem ñaari julli iit yi, ak muurug weer, ak ñaari ràkkay fajar, ak jullig mbaaw, ak jullig muurug jant.  Daganal nañu dajaleeg way-fey julli, ndeem yemoo na seenag julli cig ràññale; xiyaasal.  Ku nekk di aji-fàtte limub la nga xam ne war na ca pey ga yaw aji-xel-lu ji,  naka moom dana fey, dana julli ab lim bob du desal benn sikki-sàkka di ko gaar fàww.                                                               Bu ko ëppee, julli yu bari lañu koy jàppee. Kon boo amee bori julli yu néew, bu julli gi teewee te fàtte woo ko, dangay fey bori julli ya ba noppi door a julli waxtu wi teew. Boo ko fàttewul ba noppi julli waxtu wi teew. Boo noppee dangay fey bori julli ya ba noppi julliwaat waxtu wi teew ndax julli ga baaxul. Waaye boo ko fàttee ba julli waxtu wi, boo noppee dangay fey bor ya rek te doo baamuwaat julli ga. Bu ñu baree nag, dangay njëkke julli gi teew door a fey bori julli yi. Laxdari. Feyug julli moom amul waxtu. Bi ñuy wax naan araan na mooy julli bu jant bi tollee ci fenk ak ci so, naafilaa tax ñuy wax. Jullig farata moom taxul ñuy wax. Kenn du ami bor, feyagoo leen di maye. Mën ngaa ame bori julli farata ba noppi di naafila Safaa ak Witar . Tabaski ak Korite. Boo amee bori julli, mën nga leen a julli .  Mooy jullig ñaanum ndox. Bu ndox ñàkkee. Ci misaal ñu bari ame borub tisbaar, ñu dajaloo, tànn kenn mu jiite leen ñu fey. Ci misaal, dañoo bokk ame tisbaar, mbaa ñu bokk ame tàkkusaan. Waaye waxuñu kii amee tisbaar kii ame weneen waxtu wu bokkul ak moom, ñu bokk julli. Dañuy bokk benn waxtu woo xam ne benn bés la. Waxuñu kee ame tisbaaru dibéer, kee ame tisbaaru gaawu, ñu di ko boole.  Ku am bori julli te xamul lim ba, boo koy fey dangay julli ba mu wóor la ne ëpp lay def waaye du yées. Sunnaleef na, ngir jamaj joo xam ne feeñ na, ñaari sujjóot ngir ag dolli walla ag wàññi.  Dolli ga moom, ñaari sujjóot nekk na ci ginnaaw sëlmalga; nekk na ginnaaw ñoom ñaar ag taaya topp sëlmal.  Sujjóotal ngir wàññi njëkk sëlmal ginnaaw ab taaya te nga dolli beneen taaya.  Ndeem wàññi nga topp dolli nga, sujjóotal njëkk sag sëlmal ci la nga xam ne sukkandikoo na ko.  Ku fàtte sujjóotu xabla ba sëlmal, na ko sujjóot ndeem nekk na di aji-jege; nanga xam.  Ndeem génn na jàkka ja walla mu nekk di aji-sori, loolee moom yàqug julli la ak sujjóot,  ndeem loolee ëpp na ñetti sunna; ndeem nekkuko di ëpp loolu, du yàqu fas aji-xel-lu ja.  Koo xam ne fàtte na sujjóotu bahda, na ko sujjóotal doonte ci ginnaaw ay at la, niki mu nettalee ko jële fa sëriñ sa.  Cosaanu sujjóot mooy bàyyi ñaari sunna ak lu ëpp ñaari sunna; déet safaan ba ci lu dul ay nar.  Ndaal farata, deesu ko jeŋ, ndare ci dikke ab farata ba nga xameene dees na ko fàttaliku.  Ndaal ka nga xam ne nag wàññi na ci ngëneel, déet ag sujjóot di ko war ci lu mu mën a doon, wattul njàngat la.  Benn sunna, déet sujjóot di ca war lu dul ag yelu ak ag biral yaw aji-namm ji.                                                              Jamaj mooy juum ci julli. Boo dollee mbaa nga wàññi lenn ci julli gi, dangay sujjóot ñaari sujjóot. Boo dollee, ñaari sujjóot ngay def ginnaaw sag sëlmal. Moom lañuy woowe sujjóotu bahda-salaam. Boo wàññee nag, ñaari sujjóot ngay def laata sag sëlmal. Moom lañuy woowe sujjóotu xabla-salaam. Boo juumee ba dolli lenn ci julli gi, boo sëlmalee dangay sujjóotaat ñaari yoon, taayawaat sëlmal. Waaye taaya ju gàtt lay doon. Ci “Abduhoo wa Rasuuli” rek lay yem. Su fekkee dangaa wàññi mel ni sunna soo xam ne ku ko wàññi danga koo war a sujjóotal xabla-salaam, dangay taaya ba fa nga daan waxee “Assalaamu haleykum” nga daldi sujjóot ñaari yoon te taaya joo xam ne ci “Abduhoo wa Rasuuli” rek lay yem, door a sëlmal. Boo boolee dolli ak wàññi, doo def ñaar yi, xabla-salaam rek ngay def. Julli ga yàqu na, dangay julliwaat geneen julli. Lu mel ni ab saw saar (bàyyi ab saar) ndax jàng saar bi sunna la, taxaw gi ngay taxaw sunna la, yelu ga walla biral ga sunna la. Ci misaal lu mel ni taaya, ñaar rek a fa nekk, muy jëmmi jàng taaya ji ak jotaay bi. Boobu mën nga koo bañ a sujjóotal boo ko fàttee lu yàgg te du tax sag julli yàqu. Jeŋ mooy defaraat mbaa « réparer » ci faranse. Saa soo yégee ne am na julli goo julli woon te fàtte nga ca farata, mëneesu koo sujjóotal xabla-salaam mbaa bahda-salaam, farata ba kay danga koy indiwaat rek.  Nanga sujjóotal xabla-salaam ndeem yelu nga ci barabu biral, yaw mi nga xam ne xel-lu nga.  Ndeem biral nga ci barabub yelu, nanga sujjóot bahda-salaam ci lu dul ag weddi.  Ndeem wax nga ngir jamaj, nanga sujjóot bahda-salaam ginnaaw sag sëlmal ngir ug dolli gog feeñ na.  Képp koo xam ne sëlmal na ci ñaari ràkka ngir jamaj, war na ci moom sujjóotug bahda.  Koo xam ne dolli na ngir jamaj ñaari ràkka mbaa benn ràkka, day def bahda ci lu dul nar.  Waaye ndeem dolleef na lu tollu ni ag julli, julli ga dana yàqu fas ka nga xam ne gëstu na.  Nanga dikke, ndeem sikki-sàkka nga ci matug julli ga, nanga indi la nga xam ne dangay sikki-sàkka ci moom cig toftale  ngir waxi sëriñ sa, ña di boroom dëppale. Nee nañu sikki-sàkka ca mànke ga mi ngi mel ni dëggal la.  Nanga sujjóot ndeem sikki-sàkka nga niki ci ab sujjóot ginnaaw boo ko defee ginnaaw ba.  Sëlmalal ndeem sikki-sàkka nga ci sëlmal te yàggul, te déet ab sujjóot di ca war.  Ndeem jamona ji jegewul walla génn nga jàkka ja, julli ga yàqu na.  Digëlal boroomug jax-jaxal mu bàyyi julli ga noonee, waaye duñu dikke ci bépp sikki-sàkka.  Waaye war na leen, ci lu war, ñu sujjóot bahda-salaam ngir sopp goo xam ne dees na ko jublu.  Déet lëf di war koo xam ne biral na ci xunóotam, waaye nag tey ko feeñ na di lu ñu sib.  Niki aji-dolli ci ñaari ràkka aw saar, li ma ci jublu mooy ñaari ràkka yu mujj yi, ci lu ñu nettali.                                                               Jullig jooxal mooy julli gu ñuy def ci waxtoom. Dangaa juum ba wax. Niki dadoon julli tisbaar, def taaya ju njëkk rek daldi sëlmal. Bu noppee day bahda-salaam ndax sëlmal googee mu ci dolli. Niki ngay julli tisbaar def ko juróom-benni ràkka. Niki ngay julli tisbaar def ko juróomi ràkka. Ci misaal, boo fàttee ba def tisbaar, tàkkusaan mbaa gee juróom-ñetti ràkka julli ga yàqu na. Timis moom juróom-benni ràkka du ko yàq, ñeent a koy yàq. Bu fekkee yaa ngi julli di sikki-sàkka naan ñeent ràkka mbaa ñetti ràkka laa am, jàppal ne ñett nga am. Indil beneen muy ñeent ndax Yàlla kenn du ko jaamu ci sikki-sàkka. Booy sikki-sàkka naan mat na mbaa matul, jàppal ne matul. Bu dee danga julli ba noppi di wird, ab diir ngay sikki-sàkka ci sujjóot, dangay sujjóot, bu diggante bi soreewul. Bahda-salaam du la ca war. Boroomug jax-jaxal mooy koo xam ne, saa suy julli, xel ma dafa bon ba du xam ñaata ràkka la am. Xunóot moom ku ko biral, bahda mbaa xabla-salaam du la ca war. Xunóot cig teyeef moom sib nañu. Sib nañu ko it.  Niki nii ab jaam bu julli ci gën gi mbindeef ngir dégg aw turam ci ka nga xam ne tudd na ko  Muhammad, yal na ko Yàlla dolli xéewal te musal ko ak képp koo xam ne méng na ko.  Moo xam loolee cig tey walla cig jamaj la, walla xew na cib taxawaay walla ab jotaay.  Koo xam ne jàng na ñaari saar ci benn ràkka walla lu ko ëpp walla mu génn tukkee ca saar ba te mu sukkandiku  ci weneen walla rukkoo na njëkk matug saar bi, déet sujjóot di war ci mbooleseen.  Déet di ñeel aji-junju, ci julli gi ci loxo walla bopp, ab sujjóot guy aji-dikk.  Képp koo xam ne baamu na Faatiha ngir digub jamaj goo xam ne gaar na,  day sujjóot bahda-salaam; waaye ndeem lii xameef na ko ñeel ug tey, aji-feeñ ja mooy yàqug julli fa Laxdari.  Boroomug suufe cig lunk jëm ci rukkoo, déet di ñeel ko ag dellu dem di taxawaat ngir fàttaliku aw saar.  Waralal, koo xam ne fàttaliku na njëkk rukkoo ag yelu, mu baamu mbooleem la nga xam ne jàng na ko.  Ndeem loolee daa nekk ci saar wa moom doŋŋ, mu baamu ko; déet sujjóot di nekk ci ginnaaw ba.  Ndeem la ñu bàyyi ci Faatiha la, na baamu Faatiha te mu sujjóot bahda-salaam ngir dolli na loolee.  Ndeem dana la faat [moom yelu ga] ci sababu rukkoo yaw fere wi, sujjóotalal ko, ngir bàyyi ag biral, njëkk sëlmal.  Moo xam mu nekk ci Faatiha Kitaab, walla aw saar doŋŋ ci lu dul sikk.                                                               Koo xam ne dafa tàmm bu déggee Muhammad da cay teg « Salalaahu Aleyhi wa sallam ». Nekk ci julli am ku ne Muhammad, mu ne « Salalaahu Aleyhi wa sallam ». Loolee mu wax bu fekkee teyu ko sibuñu ko. Bu ko teyee sib nañu ko waaye dara waru ko ci. Mooy képp ku topp la mu daan wax mbaa la mu daan def. Bu toogee walla mu taxaw ci biir julli gi, dara waru ko ci. Dafa jàng benn saar jeexal ko ba tàmbali weneen. Ku jàng Faatiha teg ñaar mbaa ñetti saar walla mu génn aw saar ba tàmbali weneen walla mu rokkoo te saar ba mu tàmbali woon àggul, yooyépp sujjóot waru ca. Kuy julli, am kuy wax mu di ko joxoñ walla mu yëngal bopp bi jublu ci waaw walla déet, loola sujjóot waru ca. Faatiha ku koo baamu te teyoo ko, dangay bahda salaam. Boo ko teyee sag julli yàqu na. Boo demee bay waaj a rukkoo ngir ug fàtte. Boo jàngee Faatiha te waroon ca teg ub saar. Dem bay waaj a sëgg fàttaliku saar wa, bumu la tax a siggiwaat naan danga ciy teg uw saar. Dangay wéyandi rek, ndegam saar boobu sunna la, boo noppee def xabla-salaam. Koo xam ne daa jàng bay waaj a rukkoo, fàttaliku ne daa yelu li mu jàng fekk julli guñu war a biral la. ndax sañees naa jàng lu ëpp benn saar. Ndax daa jàng Faatiha ñaari yoon. Boo fàttalikoo yelu ga ginnaaw rukkoo ba. Ree ci biirug julli cig tey, dana ko yàq ci dëppook boroom xam-xam yi, niki jamaj itam wëliis dëppoo.  Déet muy ree ci biirug julli ndare ku di boroomug càggante walla ku di aji-fo koo xam ne réer na.  Aji-gëm nag ku di aji-sellal kuy boroomug ragal Yàlla, bu jógee jëm ci gépp julli, day sànni  ci xolam wëliis mépp mbir mu di kojug àddina ak lépp loo xam ne du Buur bay Aji-làq nguur.  Mu bàyyi àddina ak la ca nekk te du nekk di boroomug geesu ñeel lëf ci fii àdduna.  Dana teewal ca xol ba ñeel màggug Yàlla kay Boroom mbindeef yi, ci waxi aji-dëggu ja  ba xolam mujj di aji-lox, bakkanam tëy ngir ragal alkànde  ngir ragal Buur bi Yàlla, màgg na te kawe na ag màggam, kay boroom asamaan ya di Aji-kawe.  Mbiram day nekk niki waxi Omar [Fuutiyu] muy koo xam ne ñikkoo na ci ragal Yàlla ak xam-xam  Nee na, ndeem tàbbi nga ci julli nekkal niki jëmm joo xam ne nekk na ci faatu.  Lii mooy jullig way-ragal Yàlla ña, ña di ñuñu teral ca Àjjana, ña di way-texe.  Yal na Aji-yërëme ja wërsëgal nu ag dëddu ak ug ragal Yàlla, ag kóolute ci képp ci nattu yi ak ug yéeg.    Déet di nekk ci muuñ nag sujjóot, du caagéenu baamug julli itam, yaw aji-namm ji.  Jéggale nañu jooyi aji-ragal Yàlla, niki nii aji-néew ug noppi ngir déglu aji-xibaar, jàppal.    Koo xam ne dana taxaw tukkee ci ñaari ràkka njëkk ba mu laataa jekki walla njëkk taaya joj miineef na ko,  te dana yewwu njëkk ag tàqalikook suuf loxo ya ak bëtu-wóom ya, na dellu jëm ca taaya ja.                                                              Juum ree itam dana yàq julli waaye nekkul ci dëppook boroom xam-xam yi. mooy làmboo na. Omar Fuutiyu, ay waxam lu mat a bàyyi xel la ndax ku ragaloon Yàlla la te amoon xam-xam. Ku faatu boo koy kaata du ko yég, du dégg ay wax bay ree. Sëriñ Tuubaa am na benn jëmmi jamono, mu woo mbooloo mi, dileen fonkuloo julli. Ne leen "Julli de nangeen ko fonk bu baax. Waaye dey naqari naa def lool ndax julli dëgg-dëgg de boo ko dee def, boo kàbbaree ñu foboon paaka di dàgg sa cër yi benn-benn doo ko yég. Moone dey mbooleem ñi toog dey, ku mën a jullee noonu am na fi.". Ba mu ko waxee, xel yépp dem nañu ne moom rek a ko mën. Ragal Yàlla mooy du jóg ci Yàlla ba li mu digle doo ci ñimee bàyyi dara, li mu tere doo ci ñimee def dara. Muuñ cig julli moom dara nekku ca. Ki nga xam ne day julli di jàng Alxuraan di xalaat màggug Boroomam ak di xalaat ni sunu Boroom di tëkkoo ñiy moy Yàlla, ba mujj muy jooy ci biir julli gi. Jooyam yooyu moom, jéggal nañu ko ko, doonte day xëxët ca kaw itam. Koo xam ne daa nekk ci biirug julli, nit ñëw yàkkamti bëgg koo wax dara ba dem, mu tàmbalee wax mu ne cell dagg njàng ma ba déglu la muy wax ci diir bu gàtt door a wéy ci julli ga. Loolee jéggal nañu ko ko. Yàqul julli.  Déet sujjóotug jamaj ca lu ñu nettali la ngir woyofug mbir mi ca lu ñu siiwe.  Ndeem tàqalikoo na ak suuf nag, na wéy ci taxaw te mu sujjóot xabla-salaam njëkk sëlmalam ngir ag wàññi rot na  Ndeem dellusi na ginnaaw tàqalikoo loxo ya ak suuf, àtteem ñaari àtte la fa ka nga xam ne wattu na xam-xam.  Ndeem dellusi na njëkk ag yemoo, na sujjóot bahda-salaam ci anam wu mu mën a doon ci li nga xam ne dëggaleef na ko.  Ndeem dellu na toog ginnaaw taxaw ga nag jonn, mbir mi muy lu ñu joyal, ag julleem ngir ug dolli gog dëggaleef na ko.    Koo xam ne wal na ngir jamaj ci julli, na sujjóot ci ginnaaw sëlmal ba yaw mbokk mi.  Ndeem nekk na di aji-tey, lii lu ñuy tuddu, dana yàqu julléem ga ca lu ñu siiwal la.  Jublu naa ci gémmiñ; bu tukkee ci bakkan nag, déet sujjóot di ci nekk ci lu dul wuute.    Ndeem tisli nga ci sag julli, bul soxlawoo naan “Alhamdulilaahi Rabbil Aalamiin” yaw mi nga xam ne xel-lu nga.  Bul delloo ci ka nga xam ne ndokkeel na la; bul ndokkeel itam aji-tisli ci "Yarhamukallaa".  Waaye gile bàyyi nekk na ci sopp; déet dara di war koo xam ne def na lu dul moom.                                                                Koo xam ne dadoon julli julli goo xam ne dafa am taaya ju nekk ca digg ba, mu def ñaari ràkka, bamu laataa toog mu jóg taxaw walla ba mu toogee ba mu laataa taaya mu jóg taxaw. Waaye bi mu tàmbalee di jóg taxaw, ñaari loxo ak ñaari bëti-wóom yi laataa tàqalikook suuf si, fàttaliku na ko daal di toogaat far jëm ca taaya ja. Kooka ñu ne sujjóot waru ca ndax li mu def lu woyof la. Bu fekkee léegi bi mu fàttee taaya ji ñaari loxoom ak ñaari bëti-wóomam teqalikoo na ak suuf, bumu toog kon, na wéy ci taxaw. Bu noppee nag mu def xabla-salaam ndax taaya jooju mu wàññi. Maanaam bamu laataa taxaw jonn la dellusiwaat.  Ndax dafa dolli Bu noppee day def bahda-salaam ndax dafa dolli. Niki mu ne ëf. Bu dee moo ko tey, kon dolli na ci alif ak faa, looloo taxoon julléem yàqu. Bu dee ci bakkan la ko def, loolu tuddul wal, fuuftandiku lay tuddu. Boroom xam-xam yi wuutewuñu ne kooku sujjóot waru ko. Xam nga ne ku tisli daa war a wax "Alhamdulilaahi Rabbil aalamiin". Waaye boo nekkee ci julli ku tisli bul ko wax. Di tekki “Xeeti cant yépp ñeel na Yàlla miy boroom àddina si” Boo tislee mu ne la "Yarhammukalaa", bu ko delloo naan ko "Yaxfirulaahu lana walakum" walla "Yahdimuku laahu Yaslu baala kum". Dangay wéyal sag julli rek. “Yarhamukallaa” mooy yal na la Yàlla yërëm. Dañu koo sopp rek.  Ndeem bóbbali nga fa sag julli, sakkal sa gémmiñ yaw sama mbokk ci sa loxo.  Tuflil, ndeem namm ngaa tufli, ci sa mbalaan ci lu dul génne aw araf, kon danga yàq sag julli  Koo xam ne xalaat na, lu néew, ngir am toj mbaa sobe soo xam ne sikki-sàkka na ci moom te gëstu na  te ginnaaw ba nag wóolu na laab ga, déet dara di war ko ci dëppook way-xel-lu yi.  Kem kii, ci àtte, koo xam ne geesu na fa ag julléem ngir jamaj sax na.  Waaye tey geesu nag fa ka nga xam ne xam na, dees na ko sib muy lu ñu sib niki mu jiitu woon.  Ndaal ka nga xam ne dëddu na xibla fas lii, na baamu googee julli fàww.    Koo xam ne dina julliwaale ak sooy walla mu xool lu ñu araamal, moy na Boroom mbindeef yi.  Waaye julléem ga aji-wér la niki nii aji-sàcc lëf ci biirug julléem, jàppaale ko.    Sujjóotal bahda-salaam ndeem juum nga ci njàng moo xam ne dana dikk tukkee ci lu dul Alxuraan  ci baat bu di benn, waaye ndeem dana nekk tukkee ci Alxuraan, déet sujjóot fa ka nga xam ne xel-lu na.   Waaye bu soppee baat boo xam ne xameef na ko walla mu yàq maanaa ma, war na ko sujjóotug bahda.                                                              Ngir nga bañ a wax dara. Dangay génne sab musuwaar raay ko ci sa làmmiñ, tuflit ya taq ca. Waaye bul ne tëf ndax boo ko defee taa ak faa génn te kon nga yàq sa sulli. Booy xalaat naan ndax yor naa toj am yoruma ko walla ngay sikki-sàkka ndax yor naa sobeem déet. Ginnaaw am gëstu mu wóor ko ne yor na laab, loolu dara waru ci. Sujjóot waru ci. Mook ki nga xam ne day julli ba mu yàgg mu juum geesu xar-kanam bi doŋŋ waaye jëmm ji wëlbatikuwul, kooka tam dara waru ko. Geesu sa xar-kanam goo tey yàqul julli waaye sib nañu ko. Koo xam ne geesu na ba jëmm ji jublootul xibla. Ndax xamoon nga ne sàrti julli bokk na ci jublu xibla. Mooy “soie” ci faranse. Xeeti piis la yoo xam ne lu mel ni lënd yuy jóge ci sax wuñuy wax ci làkku araab “duudatul xasri”, moom lañuy dajale ràbb ci piis ba. Duudatul xasri xeetu sax la bu bari Misra (Esipt) lool. Ñoom dañu koy def ay tool yoo xam ne dañu leen ciy yar. Boo julleek sooy mbaa ngay xool lu araam (niki awra) mbaa ngay tafu, xamal ne moy nga Yàlla. Waaye julli ga moom teewul wér na. Bu dee dangay jàng Alxuraan, jàng Faatiha ba noppi, am nga ñaan yoo tàmm a teg ci Faatiha, nga jeexal Faatiha ba teg ca ñaan ga. Nga fàttaliku ne ci julli nga nekk doonte benn baat nga ca jàng. Bu ñaan ga bokkee ci Alxuraan sujjóot du la ca war. Bu ca bokkul nag danga koy sujjóotal bahda-salaam ndax danga koo teyul. Boo ko teyoon nag julli ga day yàqu. Su fekkee dafa jàng baat boo xam ne ci Alxuraan la bokk, waaye da koo soppi, jàngeewu ko nañu ko war a jàngee naka "Iyaaka nahbudu" mu ne "Iyaaka yuhbadu", walla mu yàq maanaa ma niki mu ne "Iyaaka tahbudu". Kon loolee ci Alxuraan la bokk, da koo yàq rek. Sujjóot bahda-salaam moo ko cay war.  Boroom ngëmment ci biirug julli, déet sujjóot di war ko, ndeem nekk na [ngëmment la] di aji-woyof yaw taalibe bi.  Ndeem nelawam ya diis na, na baamuwaat julléem ga ànd ak njàpp la; sàkkul am njub.    Jéggal nañu ag wonk ñeel aji-feebar ci waxtu julléem; mokkalal sama woy.  Am kemam xaddamiku ngir lor, amaa bu fekkee ngir dégtal nag, lu ñu sib la, xameef na ko.  Waxal koo xam ne sàbbaal na ngir woote, nee ko def nga lu ñu sib ci lu dul werente.  Waaye julléem ga moom aji-wér la, deesu ko digal ci sujjóot yaw mi nga xam ne xel-lu nga.    Ndeem taxaw nga ci biir um njàng te kenn gàggantiwu la yaw sama xarit  ab aaya, taxaw nga tukke ci moom, bàyyi ko ca boobee, topp nga jàng la nekk ca ginnaaw aaya ba ngir nga wéy.  Ndeem gàntal na ci yaw, rukkool waaye nag bul xooli ab kaamiil waxtu wa mu tàbbee.  Waaye gile jàppandal ak gile tabe dana nekk ci saar wudul Faatiha.  Waaye Faatiha nag ag matam dees na ko gis ci lu war xooli ab kaamiil walla lu dul kaamiil ci lu dul werente.  Ndeem bàyyi nga ab aaya ci Faatiha te jàppandiwul ag dabaatal, sujjóotal xabla-salaam; nee ma waaw.  Waaye ndeem bàyyi nga loo xam ne ëpp na ab aaya, yàqug sag julli dees na ko gis.    Koo xam ne ubbi na ci ku dul ilimaanam, xamal ne yàqu na ag julléem ca la gën a wér.  Bul ubbi ci ilimaan njëkk mu koy sàkku walla mu yàq maanaa ma, kon deef na la dimbali.                                                             Xaddamiku ngir bëgg xaddamiku loolu jéggal nañu la ko, sujjóot waru la ca. Bu fekkee danga xaddamiku ngir bëgg a xamal nit ne yaa ngi ci biir néeg bi, sib nañu ko waaye yàqul julli.. Niki nga nekk ci julli, séen kuy dem nga bëgg koo woo, nga ne ko "Subhaanalaa" ngir bu geesoo nga woo ko. Loolee lu ñu sib la. Ndax sañees naa wax "Subhaanalaa" ci biir julli. Booy jàng ba yàgg nga gag te kenn gàggantiwu la, boo ko xamul dangay tëb aaya ba wax ba ca topp. Boo gagee te xamoo aaya ba ca topp, te kenn gàggantiwu la, dangay rukkoo. Waaye bul xool ab kaamil. Faatiha moom mëneesu koo jàng te du mat ci biirug julli. Moo xam dangay ubbi kaamiil xool ko ca walla àlluwa ju nekk sa wet gu ñu bind Faatiha walla daal foo ko mën a gàggantikoo. Boo bàyyee ci Faatiha lu ëpp benn aaya te mëneesu koo dabaatal, xamal ne sa julli yàqu na. Mooy gàgganti. Ku nekk ci julli, keneen ku dul ilimaanam gag mu gàgganti ko. Gàgganti ci sa ilimaan rek la la waree.  Ndeem wëndeel ga xalaat ba lu néew ci mbirum sa àddina, [xamal ne] wàññi nga yool ba.  Ngir naka moom dees na ko lim muy lu ñu sib waaye nag du nekk di aji-yàq ag julli ndeem néewaleef na ko.    Waxal koo xam ne, daa puus aji-dox joo xam ne dana namm romb ci kanamam, déet sujjóot di ko war.   Am kemam ku nekk di aji-sujjóot cig wet ñeel ab jë ñeel ko ci la nga xam ne feeñ na.  Walla ab taxañ doŋŋ ak ñaari taxañ ca kaala ga ci kasril hayni bi.  Nekkul dara di war koo xam ne not na ko am waccu [ba mu waccu], niki nii am ngall yéen taalibe yi.    Jamajug maamuun fas royub ilimaan, dana ko yenu ilimaan ja; ndare muy aji-dikk  ci wàññig farata ci julleem ga, [loolu moom] du ko gàddu ilimaan ja wëliis ko, muy lu ñu joyal.  Ndeem jamaj na walla gàllankooru na, ka nga xam ne roy na, walla naka moom gëmmentu na wëliis rukkoo,  te moom, ci biir julli gi, ci ràkka bu njëkk ba, ab àtteem feeñ na di ñaari àtte fa ñoom sëriñ sa.  Ndeem yaakaar na mu dabu ilimaan ja njëkk yékkatig bopp ba juge ci rukkoo ba, yaw fere wi  tukkee ci sujjóot bu ñaareel, na rukkoo te na dab ilimaan ja; nekkal di aji-topp.  Ndaal ndeem yakaarut dab ilimaan, na ko bàyyi te topp ilimaan ja,  topp mu fey ci biralug ràkka boobee ginnaaw sëlmalu ilimaanam ab ràkka ba ca des yaw fere wi.  Ndeem jamaj na, boroomug roy, wëliis sujjóot walla naka moom tanceef na ko walla gëmméntu na                                                            Boo nekkee ci biir julli di xalaat ci mbirum àddina. Xalaatoo màggug sa Boroom, xalaatoo maanaay Alxuraan ji ngay jàng, teewluwoo sa Boroom. Bu fekkee li nga ko def bariwul, loola sib nañu ko. Balaa yàq julli gi, day bari. Ni ñuy xamee ndax bari nag, mooy booy xalaat mbirum àddina ba xamatoo ñaata ràkka nga julli. Koo xam ne daa puus ku bëgg a jaar diggante ay tànkam ak fi muy dëpp ab jëwam, sujjóot waru ci. Yàqul ag julii itam. Niki noonu ki nga xam ne itam bi muy sujjóot wetug jë bi la sujjóotee, xayna digg jë bi daa am metit bu ca nekk ba tax mënu caa sujjóot, walla bi muy dem bay sujjóot kaala ga dafa téqarñiku mu sujjóot ca kaw benn taxañ ba walla kaw ñaari taxañ ya. Loolu dara waru ci, yàqul ag julli. Sujjóot itam waru ca. Maamuun bu dee day julli nekk ci ginnaaw ilimaan, su bàyyee loo xam ne budoon moom sujjóot da cay war te ilimaanam bàyyiwuko. Xamal ne ilimaan dakoy gàdduwaale. Ba mu des nag mu wàññi farata joo xam ne ci julli gi la bokk. Farata moom ilimaan mënu koo yenul maamuun. Bu noppee na ko indi ngir ag julleem mat. Ki nga xam ne dafa jamaj walla dañu koo tanc (maanaam dafa am gàllankoor) walla mu doon nelaw ba ilimaan rukkoo te moom rukkóowul. Bu fekkee ci ràkka bu njëkk ba la nekk, kooku ñaari àtte lañu koy indil. Kon kooku bu fekkee yaakaar na ne ilimaan balaa yékkati bopp bi tukkee ci sujjóotu ñaareel bi ci ràkka boobee mu nekk, mën na fee rukkoo fekkisi ko te du siggi, kon day gaaw rukkoo dem fekki ko, dabi ko. Noonu la koy lijjantee loolii. Waaye bu yaakaaree ne mënu fee rukkoo fekki ilimaan ci sujjóotub ñaareel bi te du siggi, rukkoo ba dafa koy bàyyi te fekki ilimaan fa mu tollu. Bu ko defee bu ilimaan sëlmalee nag, mu indi beneen ràkka buy wuutu ràkka boobee mu bàyyi woon ab rukkoo.  ba tuxu na ilimaanam jëm ci ràkka ba ca des, kon na ko sujjóot te mu gaawtu  ndeem yaakaar na dab [ilimaan] njëkk muy rukkoo boo xam ne xameef na ko; ndeem yaakaarul [ne dana dab ilimaan njëkk rukkoo bi], na jiitu woon rek la koy lijjantee.  Waaye fu mu feyee ràkkaam ba, déet di war ko mu sujjóot ca la nga xam ne tuxaleef na ko  Ndare ci sikki-sàkka ci rukkoo walla ci sujjóot; naka moom kon dana sujjóot bahda-salaam yaw taalibe bi.    Nekkul di war dara koo xam ne rey na niki jiit joj jublu na ko, xel-lul  feek yàggalul jëfam walla jengul wëliis xibla, dog ga ca foofee xelloo na ko.  Waxal, ñeel koo xam ne sikki-sàkka tàbbi na ko ci kaw gi mu nekk witar ak aji-ñaareeli safaa, nettali nañu ko  sag def [ràkka bii ngay sikki-sàkka naan] ñaareel ñeel safaa ànd ak sujjóot bahda-salaam ci yoonu Islaam. Topp war na ko ginnaaw loolee witar; naka la yaxale ci moom aji-dégg fiq ja kay fóore.  Waxal ñeel koo xam ne wax na diggante [Safaa ak witar] ngir jamaj, déet di war ci moom dara.  Ndeem nekk na ci tey, moom lu ñu sib la fa ña nga xam ne xam nañu.    Aji-dab lu yées ab ràkka ànd ak ilimaanam te mu nekkoon di tàbbi ca julli ga di ku ñu jiitu,  bu sujjóotee xabla-salaam walla bahda-salaam ànd ak ilimaan, ag julleem yàqu na; yal na nga am ag yaatu.  Waaye ndeem dab na ànd ak ilimaan ab ràkka bu di aji-mat walla ñaari ràkka, sàmmal,                                                             Ki nga xam ne dafa sujjóotul ndax dañu koo tanc walla dadoon nelaw, ràkka bi ñu nekk sujjóotagu ko, ilimaan jàll ca ràkka ba ca des, kon léegi day gaaw sujjóotal ràkka bi ilimaan juge bu fekkee yaakaar na ne mën naa dab ilimaan balaa rukkoo ci ràkkab ñaareel ba nga xam ne ca la jëm. Bu yaakaaree ne mënu fee sujjóot fekki ko ca ràkka boobee balaa rukkoo, kon na mu lijjantee woon bu njëkk ba la koy lijjantee. Mooy day bàyyi ràkka boobee, bu noppee indi beneen ràkka bu koy wuutu. Bu feyee ràkka boobee nga xam ne moom la bàyyi woon sujjóot ba noppi, sujjóotaat bahda-salaam waru ko. Walla book dafa sikki-sàkka naan rukkoo na am rukkoowul walla sujjóot na walla sujjóotul, kon kooku day rukkóowaat. Bu sikki-sàkkaa sujjóot bi nag day sujjóotaat. Kooka bu noppee nag dana sujjóot bahda-salaam ndax mën naa am rukkoo boobee defoon na ko te kon defaat gi dollent lay doon. Mën naa am it ne sujjóot boobu muy sikki-sàkka defoon na ko, kon sujjóotaat gi dollent lay doon. Kon kooku foofu rek lay sujjóotee bahda-salaam. Boo gisee waa juy julli safaak witar, dem ba ca ràkka ba nga xam ne danaan ci ràkkab ñaareel laa nekk walla ci witar laa nekk, nee ko sikki-sàkka ji dangay dem ca la la gën a wóor. Kon soppi ko ñaareelu safaa daldi sëlmal door a julli ràkkab witar. Waaye nag boo noppee danga sujjóot bahda-salaam ndax mën naa am julli woon nga ràkka boobu ngay sikki-sàkka. Ku fekk ilimaan mu nekk ci ràkka bu mujj, fekk na ko mu rukkoo ba siggi ba wax “Sami Allaahu liman hamiidahu”, mu kàbbar fekkisi ko àggaleek moom. Kooka bu ilimaan di sujjóot xabla-salaam walla bahda-salaam mu ànd ak moom sujjóot, julleem yàqu na.  na sujjóot xabla-salaam ànd ak ilimaan te mu yéexe sujjóotug bahda-salaam ba ci matug julleem [ga muy mottali].  Ginnaaw bu mu sëlmalee dana sujjóot. Waaye ndeem wuute na ak lii, muy aji-tey ko, yàqug julli la gog miineef na ko.  Waxal ku ñu raw, gaar na ko ginnaaw ilimaan jamaj, yaw dey niki aji-julli la moom doŋŋ.  Ndeem toftaloo na ci ku ñu jiitu tukkee ci ilimaan aji-waral kojug bahda dana gaar,   ak kojug xabla bu tukkee ci boppam, kojug xabla dana ko doy naka la dikkee ca toxal ga.  Koo xam ne fàttaliku na ab rukkoo ci biir ug sujjóot, na dellu, mbir mi muy aji-taxaw ca la nga xam ne siiwalees na ko.  Dees na sopp mu baamu dara ci njàng ma; yal na fegaleef la am waccu.  Topp, ndeem dellu na mbir mi muy aji-taxaw nag, mu rukkoo te mu sujjóot bahda-salaam, ngir ug dolli gog tàbbi na.  Koo xam ne fàtte na ñeel ab sujjóot te tàbbi na ag fàttalikoom ginnaaw taxaw ga, na dellu  jëm ca jotaay ba te mu sujjóot ndeem nekkutoon di jekki cag njëkk ca ka nga xam ne xel-lu na.  Ndeem fàtte nga ñaari sujjóot yaw aji-xel-lu ji, rotal te sujjóot te doo jekki, kon danga jot njub ga.  Sujjóotal bahda-salaam ci mbooleem loo xam ne tudd naa ko ngir dolli goo xam ne xameef na ko.  Ndeem fàttaliku nga sujjóot ba, ba di bu ñu fàtte yaw aji-julli ji, ginnaaw yékkatig bopp ba                                                            Ku am ci iliman benn mbaa ñaari ràkka, bu ilimaan di sujjóot xabla-salaam, day ànd ak moom waaye bu ilimaan di sujjóot bahda-salaam, ilimaan a sëlmal waaye moom sëlmalagul, day eggale ba julli lañu ko rawee woon door a julli bahda-salaam. Bu sujjóotee ànd ak moom te tey ko (négul ba àggale), kon julleem yàqu na. Ku jamaj ba muy fey la ko ilimaan rawee woon, nee ko na ko defar niki buy julli moom doŋŋ. Waaye ilimaan du la ko mën a gàddul. Ku ñu jiitu nga xam ne ba mu jógee bay fey la ñu ko rawee woon, fekkoon la ilimaan jotoon a julli mu ànd kook moom, am na ca loo xam ne dana ca sujjóot bahda-salaam (te xam nga ne loolu day nég ba eggale door koo sujjóot). Bi muy àggale di fey lañu ko rawee woon far mu jamaj bob war na caa sujjóot xabla-salaam. Kon bahda-salaam boobee mu waroon a ànd ak ilimaan, dakoy bàyyi te sujjóot xabla-salaam bi. Duñu boole ñaari sujjóot yi. Bu fekkee danga dem bay sujjóot fàttaliku ne yaw kat rukkoowoo, dangay delluwaat taxaw door a rukkoo teg ci nga sujjóot. Waaye doo taxaw rek daldi rukkoo. Boo siggee dangay jàng tuuti door a rukkoo. Maanaam lii nga jàng bañ a génn sam xel. Bu delloo ba taxaw, ba jàng dara ba rukkoo nag, bu sëlmalee na sujjóot bahda-salaam ndax def yooyu mu doon def ag ndollent la. Ndollent boo ko defee ci julli te jamaj waral ko, dangay sujjóot bahda-salaam. Koo xam ne day julli, ràkka bi war a am ñaari sujjóot, nga sujjóot benn sujjóot, daldi jóg taxaw dem ci ràkka ba ca sës. Waaye bi nga taxawee nag nga fàttaliku ne benn sujjóot nga def ci ràkka bi jàll, dangay dellu daldi toog sujjóot (boo defutoon jotaay boobii, ndax ñaare jotaay bi, ku ko def doo fàtte sujjóot bi) door a dellu ci ràkka ba ca topp. Bu fekkee ñaari sujjóot yépp nga fàtte ci ràkka bee jàll, bi nga demee ba ci ràkka bi ci topp nga fàttaliku ko. Boo koy fey, dangay rot rek sujjóot ñaari sujjóot waaye doo fa toog ab jotaay doog a def sujjóot ya. Bu dee benn sujjóot la, ngay toog door a sujjóot. Yii ma la wax yépp nag, moo xam dangaa fàtte ab rukkoo ci jamono yi ngay sujjóot walla dangaa fàtte benn sujjóot walla ñaari sujjóot yépp nga fàtte, soo ko defaree ba noppi nag, nanga sujjóot bahda-salaam ndax xamal ne dolli nga ci loo xam ne bokkutoon ci julli gi. Mooy loolee nga def, defaat ko, dollent la te dollent boo ko defee ci julli te jamaj waral ko, dangay sujjóot bahda-salaam.   tukkee ca ràkka ba nga xam ne méng na ko, wéyal ci sag julli ci waxi ku ñu gërëm ka.  Li mu ci jublu, bul nekk di aji-dikke ci bile sujjóot; li fi nekk wacc ko te nga dolli ab ràkka, mbir mi ngay aji-jokk  te sujjóotal xabla-salaam ngir ug wàññi gog tàbbi na ànd ak ndollent, kon danga nekk di aji-topp sunna.  Lii nag ndeem feeñ na ci ñaari ràkka yu njëkk ya te fàttaliku na ko ginnaaw bi mu jullee ràkkab ñetteel ba.  Ndeem nekkul ci ñaari ràkka yu njëkk yi mbooleseen, kon na sujjóot bahda-salaam ci la nga xam ne déggeef na ko.  Walla mu nekk tukkee ci [ñaari ràkka yu njëkk yi] waaye fàttaliku na ko njëkk fas ràkkab ñetteel ba  ngir faatul aw saar walla ab jotaay, waaye lii nag lu sew la ñeel koo xam ne dina xiyaas.  Jamaj ci pey yaw samab xarit niki jamaj ci jooxal ca la ñu toxal.  Jamaj itam ci naafila, niki jamaj ci julli farata ndare ñeel juróom-benni yoon dana dikk.  Faatiha ak uw saar ak biral ak dolli ab ràkka, niki nii yelu.  Niki nii fàtte lenn ci ab ponk ci sàrtu ab yàggam, naka mu nekkee ci yax bi.                                                              Loolu boo ko defee dangaa boole wàññi ak dolli. Sunna mooy boo boolee wàññi ak dolli, dangay notal wàññi ga, sujjóot xabla-salaam ngay def waaye bahda-salaam ba doo ko sujjóot. Bu fekkee dangay julli jóge cib ràkka dem ca ràkka ba ca sës, topp siggi nga ca rukkoo ba ba wax “Sami Allaahu liman amiida”, door a fàttaliku ne ràkka bee nga jóge kat fàtte woon nga ca ab sujjóot, léegi dangay wéyal sag julli waaye sujjóot bi moom doo ko indeeti. Bu ko defee ràkka boobee nga fàtte woon sujjóot, dangay jàpp ne julliwoo ko, nga wacc ko. Boo àggalee nga daldi dolli beneen ràkka boo xam ne moom ngay feyee ràkka boobee nga bàyyi woon ab sujjóot. Soo noppee nag nga sujjóot xabla-salaam ndax boole nga wàññi ak dolli. Xam nga ne ginnaaw julli nga ñaari ràkka ba dem ci ràkka ñetteel bi ba julli ko ba noppi; bu ñetteel boobee ngay jàppee ab ñaareel ndax léegi tàbbi nga ci sab ñeenteel. Te léegi kon jéll nga taaya ju njëkk. Bu ko defee ràkkab ñetteel bii itam julli nga ko te jàngoo ciw saar. Moo soppiku di sa ràkkab ñaareel. Te ràkkab ñaareel bi dañu cee waroon a jàng aw saar. Batey kon bàyyi nga aw saar, kon wàññi nga. Su fekkee nag nekkul ci ñaari ràkka yu njëkk yi niki ràkkab ñetteel ba ca nga bàyyib sujjóot walla ràkkab ñeenteel ba, kon dangay daldi indi beneen bu ko wuutu waaye julli gi dara mànkewu ci luy waral ngay julli xabla-salaam. Waaye dolli googee nga dolli mooy waral ngay julli bahda-salaam. Waaye sujjóot walla rukkoo bi nga bàyyi, yaa ngi ko bàyyi ci ñaari ràkka yu njëkk yi, waaye bi nga laataa fas ràkkab ñetteel bi fàttaliku nga ko. Kon xam nga ne ràkka ba danga koy daldi jàppe ab ràkkab ñaareel. Kon bu ko defee nga jàng ca Faatiha ak uw saar te nga daldi taaya. Kon loola lenn loo wàññi amu ci, kon bahda-salaam ngay def ndax dolli nga def waaye wàññiwoo. Boo ko seetloo lu sew la. Danga koy faram-fàcce door koo mën a dégg. Julli gi ngay def ci waxtoom ak julli ga ngay julli di ko fey, ñoo bokk ni ñu leen di defaree boo ca juumee. Juum ci naafila ak juum ci farata ñoo yem bamu des juróom-benn yii nga xam ne wuute nañu, boo ko juumee ci farata ak boo ko juumee ci naafila. Jàngoon nga ne fàtte ponk lu yàgg day yàq julli.  Ku fàtte Faatiha te mu fàttaliku ko ginnaaw bi mu rukkoo waaye mi ngi ci naafila,  Dana wéy ci julli ga, topp dees na sunnaal sujjóotu xabla-salaam.  Safaanoo na ak farata, naka moom [farata] da koy wacc, dana dolli beneen ràkka bu ko wottee.  Dana wéy te dana nekk loolee niki mu wéye woon ag leeralam foofee.  Ndeem fàtte nga aw saar walla biral te yaw yaa ngi ci naafila walla ag yelu.  Topp fàttaliku nga ginnaaw boo rukkoo, wéyal te déet di la war sujjóot  ci safaan doonte gaar na aji-julli farata, naka moom na ko sujjóot niki mu wéye woon.  Ku jóg jëm ci ràkkab ñetteel ci naafila, ndeem fàttaliku na [ne dem na ci ràkkub ñetteel] njëkk ba mu laataa fas  rukkoom, mu yékkati bopp fii tukkee ci rukkoo ba ci nettali gi;  na dellu di aji-jékki ngir la nga xam ne dees na ko sàkku foofee, [bu noppee] dana sujjóot bahda-salaam ngir jamajam.  Wéyal te dolli ràkkab ñeenteel, topp nga sujjóot xabla-salaam ndeem rot nga ginnaaw fasug ràkka ba.  Ci safaanug, doonte dana tàbbi ñeel ka nga xam ne dafa nekk ci jullig farata, naka moom day dellu jëm cib jotaay  ci waxtu woo xam ne fàttaliku na ko, dana sujjóot ginnaaw sëlmalam ngir dolli goo xam ne dana rot.                                                             Danga doon naafila fàttee jàng Faatiha te ba nga koy fàttaliku rukkoo nga ba noppi. Kon ràkka bi fasu na. Kon Faatiha foofu, xam nga ne bu doon jullig farata ràkka ba day yàqu, waaye bu dee naafila mën nga koo sujjóotal xabla-salaam te du tax sa naafila yàqu. Kon jullig farata moom beneen ràkka ngay indi bu ko mën a wottee (wuutu). Waxoon nañu kon soo ko indilee beneen ràkka nga daldi wéyal sag julli. Xam nga ne aw saar, biral walla yelu boo ko fàttee dangay sujjóot xabla-salaam Yii ñu la wax bu fekkoon julli farata ngay def danga leen di sujjóotal waaye bi muy naafila te ginnaaw rukkoo nga ko door a fàttaliku, wéyal rek. Waaye doo ko sujjóotal te du tax sag naafila yàqu. Bu xasee siggi ba ne "Sami Allaahuma liman amiida", fii moom la ràkka bi door a fasu. Waxuñu la fañ la waxoon ne la boo sëggee rek ràkka ba fasu na. Bu fekkee ci naafila la, nga dem ba ci ràkkab ñetteel ba te xam nga ne naafila ci mashab imaam Maalik ñaari ràkka ak sëlmal la. Yaw nga fàtte ko ba dem ca ñetteel ba… La ñuy sàkku mooy jotaay ba daldi sëlmal. Ndax taxawaay boobee nga ci dolli ci ñaari ràkka yi te jotagoo rukkoo. Te ku dolli dangay sujjóot bahda-salaam. Ginnaaw léegi siggi nga ci ràkkab ñetteel ba ba wax "Sami Allaahuma liman amiida", foofu doo delluwaat di toog di taaya ak sëlmal. Dangay wéy indi beneen ràkka muy ñeenteel, nga door a taaya te sëlmal. Bu dee naafila noonu ngay def. Su fekkoon tey jullig farata niki ñaari ràkkay suba, nga dem ba ca ràkkab ñetteel… Moom foo ko fàttaliku, doonte fas nga ràkka ba itam, siggi nga ci ràkkab ñetteel bi ba wax "Sami Allaahuma liman amiida" itam, dangay delluwaat ndax jullig suba du doon ñetti ràkka, ñaar lay doon. Lii nga ci dolli lépp kon, jamaj la. Moo tax mu ne… Ndax loolee nga ca dolli, duñu la may nga cay dolli beneen ràkka muy ràkkab ñeenteel nga jàppe ko jullig suba. Ndax jullig suba du ëpp ñaari ràkka. Waaye bu doon naafila moom, boo xasee fas ràkkab ñetteel ba siggi wax "Sami Allaahuma liman amiida", duñu la may nga dolli beneen bu ñeenteel door a sëlmal. Kon gis nga ne foofu, ni ngay defare ñaari ràkka yoo juum dem ci ñetteel ba te muy naafila ak ñaari ràkkay farata bokkuñu. Am nañu ag wuute.  Ku fàtte ab poonk ci naafilaam goo xam ne feeñ na kem ñaari rukkoo walla sujjóot dees na ko xalam;  te tàbbiwul ag fàttalikoom ba mu sëlmal te yàgg na, moom déet dara di ko waral.  Wuute na ak lii, doonte rot na nekk ci farata; dana baamu ci lu dog fàww.    Képp koo xam ne dog na ag naafila cig tey walla ràkka mbaa sujjóot waxtu wu mu tàmbalee  na bàyyi ci moom te na ko baamu fàww ngir ag waram feeñ na ginnaaw tàmbali ga.    Boroomug binni ndeem tuddul ciw araf, déet dara di ko war, mbir mi muy lu ñu joyal.    Ndeem jamaj na ilimaan cig wàññi walla dolli ngir ug fàtte,  te yaw yaa ngi ci ginnaawam, sàbbaalal ci moom yaw ki ñu jiite ngir mu yewwu.  Ndeem dana jóg [moom ilimaan] tukke ci ñaari ràkka njëkk ba mu laataa jekki, sàbbaalal ba-tey.   Waaye nag, ndeem tàqalikoo na ak suuf ci loxo ak bëti-wóom, xeeñtu ko yaw aji-roy ji.  Jógal ndeem jekki na ci [ràkka] bu njëkk ba, ilimaan, mbaa ci ràkka bu ñetteel ba, deefu la yedd.  Lu mu ci jublu, bul nekk di ànd ak ilimaan ci jotaay ba ngir naka moom déet muy ay barab ñeelub jotaay.  Ndeem ilimaan sujjóot na, ci jullig ñeenti ràkka, benn sujjóot doŋŋ ngir jamaj gog rot na  sàbbaalal ci moom te bul jóg di ànd ak moom feek ragaloo fas as rukkoo, topp ko.                                                              Bu doon ci julli farata, boo fàttee sujjóot walla rukkoo sëlmal lu yàgg door koo fàttaliku, moom julli gi yépp ngay baamuwaat. Naafila moom boo ko xasee tàmbali dalaa daldi war. Boo ko daggee di nga ko tàmbaliwaat. Mooy nga óbbali. Nee ko "Subhaanalaa" Ngir mu xam li mu dolli mbaa mu wàññi ko. Bu fekkee dadoon julli julli gu am taaya ju njëkk ci misaal, mu am ñaari ràkka, toogul taaya lu dul mu dem ci ñetteel ba, kooka danga koy sàbbaal ndax mu toog ndax foofu dafee war a taaya. Waaye bu dee ñaari ràkka ya, ba mu ci jógee jëm ci ñetteel ba, ay loxoom ak i bëti-wóomam laalatuñu suuf. Loolu foofu bul ko sàbbaal. Dangay jóg ànd ak moom. Bu ilimaan amee ràkka bu njëkk daldi toog taaya Tey julli jullib ñeenti ràkka. Mu am ñetti ràkka daldi toog defe ne matal na. Ndax benn ràkka kenn du ca taaya. Niki nii ñetteelu ràkka bu jullib ñeenti ràkka. Bu fekkee léegi sàbbaal nga ko, taxul mu xam yàq gi mu yàq, bu jógee dem ci beneen ràkka, bul ko fekki ndax benn sujjóot la def. Kon yaw dangay toog, sujjóot sa sujjóotub ñaareel. Waaye bu fekkee yaakaar nga ne boo ko fa defee, ràkka ba mu dem dana sëgg ba siggi ba wax "Sami Allaahu liman amidahu", dangay bàyyi loolu te topp ko.  Topp cib ñaareel walla ñeenteel, bul jekki ginnaaw loolee ànd ak moom.  Dollil, bu sëlmalee, beneen mu wottee bi nga xam ne wacc nga ko ci la nga xam ne wéy na.  Nekkal di aji-jokk te nga sujjóot xabla-salaam ngir boole ag wàññi ak dolli, wattul wax ja.  Ndaal mbooloo, sopp nañu ñeel leen jiital kenn, dana mottali julli gi ci ñoom.    Ndeem sa ilimaan dolli na ab sujjóot bu di kojug ñetteel mbaa bob ñeenteel, bul sujjóot ànd ak moom.  Li fi nekk, sàbbaal ko, bul dikke ci loo xam ne dana nekk ab dolli goo xam ne xameef na ko ci julli gi.  Ndeem illiman jóg na ngir ug dolli, topp ko aji-wóolu lu waral taxawaay ba.  Am kemam boroom sikki-sàkka ci taxawaay ba, te na jekki ka nga xam ne wóolu na ndollent la, xiyaasal.  Ndeem jekki na, ka ñu digal cig taxawaay, mbaa mu taxaw, ka ñu jekkiloo mu nekk ci wax ji,  julli képp ci ñoom ñaar yàqu na ci ñaari melo yi, fas ka nga xam ne dégg na.    Ndeem iliman sëlmal na njëkk ag matug julleem ngir ug jamajam wëliis ag réer,  Na ko sàbbaal, ka nga xam ne ma nga ca ginnaawam, ndeem ilimaan dëggal na ko [ca la mu sàbbaal] ci xam ug wàññi woo xam ne dana gaar.  Na daldi matal ag julleem, topp ginnaaw ag sëlmalam na sujjóot; yal nanu am ag njub.  Waaye ndeem deŋŋi-deŋŋi na, ndeem xibaareef na ko [moom ilimaan], na laaj ñaar ñu maandu ngir ñu saxal.                                                            Bu ko defee ràkka boobee mu jóge ci ràkka bu njëkk ba (xam nga yàqu na), kon bu amaatee ràkkab ñaareel, toog defe ne taaya ju njëkk ñëw na, bul taaya ndax xam nga ne bee baaxul. Benn ràkka ngay jàpp ne moom nga am. Bu fekkee daa defe ne am na ñeenti ràkka ba tax mu toog di sëlmal itam, kon yaw dangay mottali. Ni nga boolee wàññi gi mooy ràkkab ñaareel boobee moo soppiku di ràkka bu njëkk (taaya jooju mu fa def moo baaxul). Ràkkab ñetteel ba moo soppiku doon ràkkab ñaareel. Fa mu waroon taayaa te taayawu fa, kon wàññi na. Ràkkab ñeenteel boobu mu jàppee ñeeteelu ràkkaam, xam nga ne mooy ràkkab ñetteel kon taaya jim fa taaya baaxul. Looloo tax wàññi na. Te ràkka ba muy julliwaat itam da koo dolli. Kon boole na dolli ak wàññi. Kon day sujjóot xabla-salaam. Mbooloo mi bu leen wóoree ne ilimaan am na ràkka boo xam ne bàyyi na ca farata ba ràkka ba yàqu, bu ilimaan sëlmalee, dañuy tànn kenn ci seen biir mu eggaleel leen ràkka boobee. Boo gisee ilimaan sujjóot ñaari sujjóot di ca teg bob ñetteel mbaa bu ñetteel ba cay teg bob ñeenteel te mu wóor la ne da ko caa dolli, buy sujjóot bul sujjóot ànd ak moom. Boo nee ko "Subhaanalaa", bu ko xamul itam bul ko topp. Ki xam li tax ilimaan taxaw ak ki war a toog, ku ci def safaanug li ñu la digal, sag julli day daldi yàqu. Maanaam ilimaan su fekkee dafa sëlmal te julli gi matagut ngir ug jamaj. Ki nekk ci ginnaawam te xam ne daa juum daldi koy sàbbaal. Ilimmaan ànd ak moom ci sàbbaal ga xam ne julli gi daa matul. Kon bu noppee, moom ilimaan, day mottali julli ga teg ci bahda-salaam. Maamuun itam noonu lay def. deŋŋi-deŋŋi mooy sikki-sàkka. Foofu may nañu ilimaan mu laaj ñaar ñu nekk ci ginnaawam. Ne leen waa ji lutax mu naan “Subhaanalaahi” ngir mu xam lan lay def. Kon ilimaan may nañu ko mu wax.   Daganal nañu wax ak ñaar ñu maandu ca boobee ca loolee wëliis nar.  Ngir xibaar ba ñu nettali, jële ca ñi ñu dëgërloo ci mbirum Sul Yadeyni ci julli.  Ndeem ilimaan wóolu na matug julli gi, dees na sàkku ag jëfam cig wóoloom.  Ak ug bàyyeem loo xam ne ma ngay sikki-sàkka ci moom ndeem bariwul aw nit fa ginnaawam, xamal.  Ndeem dana ko jariñ dëgg seenug xibaar, na bàyyi ag wóoloom te mu dellu topp leen.                                                              Loolii ñu leen laaj mën nañu koo toontu, waaye dañuy toontu yem ca doŋŋ. Sul Yadeyni, yonent bi (saw) dafa mësaan a julli tàkkusaan, taaya ci ràkkab ñaareel ba, sëlmal. Sul Yadeyni ne ko “Julli tàkkusaan dañu koo wàññi léegi def ko ñaari ràkka walla dangaa juum?”. Yonent bi ne ko “Damaa juum”. Mu ne ko “Lu mu doon?”. Mu ne ko "Ñaari ràkka de nga julli". Mu daldi jóg àggale. Foofa la ñu gisee ne sa ilimaan bu juumee, nga sàbbaal ko xamul li nga ko wax. Mën na laa laaj te yaw it mën nga koo toontu. Ilimaan jàpp na ne julli gi mat na. Na jàpp la mu jëfandikoo. Bu fekkee mbooloo mu baree ko sàbbaal, moom mu jàpp lu wuuteek loolu, kon day fekki mbooloo ma.  Bu ko mbooloo ma leeralee ne daa juum, kon day bàyyi la mu jàpp fekki mbooloo ma.  Lii mooy la nga xam ne jublu woon naa dajale ko, mat na, ci ndigalu ka nga xam ne dana méngale mbébét ma ku ko soob.  Maa ngi sant ag cant ñeel sama Boroom kay Buur ba, ka dib Sellaakon ci matug téere bii di Jawharun-nafiis (Wurus wu gànjaru).  Muy lu ñu woy, dana jàpp xol ba ngir taar ba. Mbir mi muy aji-kawe di wesaru Ibnu Abbaa.  Waaye Ibnu Abbaa nag, ci sababug jiitu ga, sang nanu te kawe nanu ci itte ya.  Déet nun nu mel ni moom ci xam-xam ak ug xam Yàlla, ak ug wuññiku, ak i leer ak ug wóolu.  Yal nanu Yàlla jariñ ci moom ak ci mbooleem ay kemam ci jépp aji-yiw di aji-topp Yàlla.  Làq na limub xisban ciy bayit; dana deñal bekkoor ñeel boroomi aajo.  Ñaan naa Aji-wëlsëgal mbindeef yi, kay Aji-màgg, nekkug sama woy wii di lu ñu nangu.  Te mu nekk di aji-jariñ niki cosaan la te mu seral bët ba fas képp.  Te mu nekk di sabab ñeel ubbig aji-tàmbali ci moom ak fajug aajo.  Ak mu fey kawe képp ci nun ci ñeewant ak njéggal njëkk sunu njàqare.  Ak ma dajeek aji-bijj ab yool ci woy wi fa faatu ga ak bésu pang ba;  ci darajay làmpu mbindeef yi Muhammad. Yal na dolli tedd-nga te mu dolli wóolu ci moom Yàlla may kojug dappet;  ak ñoñam, ak saabaam ña di way-tedd feek am na aji-jub ngën jaa rafet ag muj.  Tudd naa sellug saa Boroom, kay Boroom tedd-nga ja wëliis la nga xam ne danañu ko melal Yàlla.   Ag mucc yal na nekk ci ñañu yónni ña. Ag cant ñeel naYàlla may Boroom mbindeef yi.                                                             Moo bidoon Laxdariyu. Jiitu gi mu nu jiitu ba njëkk noo woy Laxdariyu, moo tax mu doon sunub sang te moo nu gën a kawe yitte ndax ci yitteem lanu royee ba def téere bii. Xaa gi mooy juróom-benni téeméer (). Saad gi mooy juróom-benn fukk (). Baa gi mooy ñaar (). Kon boo leen boolee muy . Xisban mi ngi firi naataange. Te naataange moo fiy jële bekkoor. Kon boo amee bekkooru xel, boo jàngee téere bii danga am naataange. Ni Laxdariyu amee njariñ, na ko Jawharun-nafiis amee njariñ. Te na seral xolab képp koo xam ne gis na ko. Képp ku ci tàmbalee am njàng muy sabab sa ubbikum xel ak sa fajub aajo itam. Maa ngi ñaan itam sunu Boroom feye nu ag ñeewant (yérmandeem) ak njéggalam bala noo jàq. Maa ngi ñaan sama Boroom mu tasale ma ci yoon wu dijj a dijj bu ma faatoo ak bésub pang ba ñéppiy daje. Yonent bi (saw) moo ne woon : "Deeleen ñaan ci sama daraja ndax sama daraja lu màgg ci Yàlla la”. Feek ku jub mi ngi am mujj gu rafet, sama julli gii bu mu dagg.. Te Yàlla sori na ak loola. Ñenn ñi dañu naan Yàlla nàngam la tollu, Yàlla am na doom, Yàlla ma nga nekk ca kaw, Yàlla barab sàngam la nekk te Yàlla soree na ak loola.   Jullit yu bari ci réew mi, xamuñu li ñuy wax, ci njàpp mbaa ci julli, li muy tekki. Li ko waral mooy dégguñu làkku araab. Ngir saafara loolu moo waral ñu ubbi bii buntu. Ab sof la ci téere bi bu bokkul woon ci li Séex Ahmadu Bàmba bindoon ci Jawharun-nafiis. Ñi ngi ci tekki ci wolof lépp liñuy wax ci njàpp ak ci julli ngir yombal jullit yi ñu xam maanaa yi ngir gën a mën a teewlu ci seenug jaamu Yàlla.   Li ñuy wax ci njàpp:  Boo jàppee ba noppi : Dangay seede (mooy “Chahaada” ci làkku araab). Sunna la su wér su yonent bi (saw)   Li ñuy wax ci julli :  Booy nodd: Ñaari yoon Allaahu akbar Yàlla màgg na Ñaari yoon Ach hadu an laa ilaaha illalaa Maa ngi seede ne amul beneen buur bu dul Yàlla Ñaari yoon Ach hadu anna Muhammad ar-rasuululaahi Maa ngi seede ne Muhammad yonentam la Ñaari yoon Hayyaa las-salaat Ñëwleen julli Ñaari yoon Hayyaa lal-falaah Ñëwleen ci mbég mi, Ñaari yoon Njël rek (fajar) As-salaatu xayru min an-nawm Julli moo gën nelaw. Ñaari yoon Allaahu akbar Yàlla màgg na Benn yoon Laa ilaaha illalaa Amul beneen buur bu dul Yàlla Booy liqaam : Li ngay wax booy nodd ngay wax waaye bu ci nekk benn yoon nga koy wax ba mu des Allaahu akbar. Moom ñaari yoon lañu koy wax ci njalbéen gi ak ci mujjantal gi.   Booy kàbbar : Ci arafi latin: « Allaahu Akbar », di tekki “Yàlla màgg na”.  Booy rukkoo : Ci arafi latin: “Subhaana rabbiyal Aziim  wa bi hamdihii”, di tekki “Tudd naa sellug Buur bu màgg bi te di ko sant”.  Boo siggee ci rukkoo : Ci arafi latin : “Sami Allaahu liman hamidah”, di tekki “Yàlla dégg na ki koy sant”.  Ba-tey boo siggee ci rukkoo : Ci arafi latin : “Rabbanaa wa lakal hamd”, di tekki “Yàlla Yaw yaa yeyoo cant”. Waaye lii bu ñu la jiitee nga koy wax.  Boo sujjóotee : Ci arafi latin : “Subhana rabbiyal a’laa, Allaahuma ixfirli”, di tekki “Tudd naa sellug Buur bu kawe bi, Yal na nga ma jéggal”.  Diggante ñaari sujjóot yi : di tekki “Yàlla, yal na nga ma jéggal, yal na nga yërëm, yal na nga ma jubal, yal na nga ma yiir, yal na nga ma jàmmal, yal na nga ma wërsëgal, yal na nga ma yékkati”.   Ci taaya gu njëkk : Ci arafi latin: “At-tahiyyatu li-Llaah, az-zaakiyatu li-Llaah. At-tayyibaatu as-salawaatu li-Llaah. As-salaamualayka ayyuha n-nabii-u wa rahmatu Llaahi wa barakaatuh. As-salaamu alaynaa wa alaa ibaadi-Llaahi s-saalihin. ach-adu al-laa illaaha illa Llaah wa ach-hadu anna Muhammadan abduhu wa rasuuluh”. Di tekki wi wolof : “Mbooleem baatu nuyyoo yu tedd yi ñeel na Yàlla, mbooleem baat yu sell yi ñeel na Yàlla, mbooleem baat yu teey yi ñeel na Yàlla, mbooleem julli yi ñeel na Yàlla, jàmm yal na nekk ci yaw Yonent bi, ak yërmaande Yàlla ak ay barkeem. Jàmm yal na nekk ci nun ak mbooleem gaa yu baax yi. Maa ngi seede ne amul beneen buur bu dul Yàlla te Muhammad yonentam la”.   Ci taaya ñaareel bi : Dangay waxaat li nga waxoon ci taaya bu njëkk bi teg ci lii topp.  Ci arafi latin: “Allaahumma salli alaa muhammadin wa alaa aali muhammadin kamaa sallayta alaa ibraahima wa alaa aali ibraahiim, wa baarik ala muhammadin wa alaa aali muhammadin kamaa baarakta alaa ibraahiima wa alaa aali ibraahiima, fil aalamiina, innaka hamiidun majii ”.  Di tekki ci wolof : “Yàlla, yal na nga dolli xéewal Muhammad ak waa kër Muhammad, naka nga dollee xéewal ci Ibraahiima ak waa kër Ibraahiima. Yàlla na nga barkeel Muhammad ak waa kër Muhammad na ka nga barkeelee Ibraahiima ak waa kër Ibraahiima. Ci àdduna bi, ku ñuy sant nga, ku tedd nga”.   Booy sëlmal : Dangay wax jëme ci ki nekk ci sa ndijjoor  di ci arafi latin “As-salaamu alaykum” di tekki “Yal na Yàlla def jàmm ci yéen” teg ci wax jëme ci ki nekk ci sa càmmoñ : “As-salaamu alaykum”.   Booy xunóot : Dangay wax :  Ci arafi latin:  “Allahumma inna nasta'inuka wa nastaghfiruka, wa nu'minu bika wa natawakkalu 'alaika wa nuthni 'alaikal khair, wa nashkuruka wa la nakfuruka wa nakhla'u wa natruka manyyafjuruka, allahumma iyyaka na'budu , wa laka nusalli wa nasjudu wa ilaika nas'a wa nahfidu wa narju rahmataka wa nakhsha 'adhabaka inna 'adhabaka bil kaffari mulhiq.”  Muy tekki wi wolof: “Yaw Yàlla, Yaw lanuy sàkku ndimbal, Yaw lanuy sàkku njéggal. Dinanu la gëm te ci Yaw doŋŋ lanuy wéeru. Dinanu jëme ci Yaw ag yiw. Dinanu la sant te dunu la weddi. Dinanu summi lépp lu wuuteek Sa diine. Dinanu bàyyi képp ku La weddi. Yaw Yàlla Yaw doŋŋ lanuy jaamu, Yaw doŋŋ lanuy jullil, Yaw doŋŋ lanuy sujjóotal. Ci Yaw lanuy dox jëm, dinañu fàndeñu. Dinañu yaakaar sa yërmaande, dinañu ragal sa mbugal. Sa mbugal ci ñi weddi luy am la.”                                                               Xunóot nag ñi ngi koy wax ci ñaareelu ràkkay fajar, ci boo siggee ci rukkoo laata ngay sujjóot.  fàndeñu mooy bañ a sol dàll    Taabal jii ci suuf day wone lim bu matale ñeel araf yu abajada wolof ànd ak ay misaal.  Mi ngi ware nag ci ñu jis weer wi ci 29i fan ci aw baraxlu jis gu wér walla mu mat fanweeri fan. Jis gi nag kenn ku ko jis bu wér te wéete ko buñu wooree ak buñu wóorul war naa woor bu wóorul ngir bëgg a ànd ak nit ña Bu ko jisee ci ñaar-fukki fan ak juróom-ñent ci weeru koor itam bu xëyee bumu yéene koor waaye du sañ a feeñal dog ga bu ko defee yoon dana ko yar ndare du dafa ame ngànt lu ko tax a sañ a dog kon mu sañ ko, Mbooloo mi nag ba la ñoo woor walla ñu wori war nañoo jis ñaar ñu ñépp xam seen ug maandu ñu ne jis nañu ko walla mbooloo moo xam ne manuñoo maase ci aw fen ñu ne jis nañu ko kon bu dee koor war nañoo woor bu dee kori war nañoo wori bu dee tabaski war nañoo tabaski. Waaye boroom xam-xamub biddiw nag niki boroom arminaat yi ñoom deesul déglu seeni wax ci weer. Bu ko am réew jisul te meneen réew jis ko moo xam ne soree nañu kon waa réew ma ko jisul duñu sañ a woor Ca jis ga ko réew ma ca des jis réew mu ne dafa war a yam ci jisug boppam buñu soree. Mas naa am weer woo xam ne dañu koo jisul ca hijaas te ñu wax ne jis nañu ko ca yaman ñu wax ko Sëydunaa Omar (Na ko Yàlla gërëm) , Mu wax ne bokkunu ben gox. Bu fekkee nag dañu koo jisul ci séenu bu jëkk ci baraxlu ba ca bëccëg ñu xam ne feeñoon na bu wér kon war nañoo jàpp la des ca bis ba ta war nañu koo fayit, bu dee kori itam war nañoo dog ta bu tisbaar jotul man nañoo julli korite bu jotee nag faat na te deesu ko fay. Koor nag moo di yéene wax ci sam xel ne fas na maa yéenee woor faratay weer wii ngir Yàlla ak bàyyi lekk ak naan ak booloo jëkk fajar ba jant so. Yooyu nag ku ci def lenn te tayu ko war na koo àggale war na koo fay it bu ko tayee nag, dana àggale booba bis te war na koo fay te kaffaara it war na ko. Kaffaara nag ñatti xeet la: Benn mu jox juróom-benn fukki miskiin, ku ci ne genn wàllu andaari dugub walla mu goreel jaam bu ko lew bumu bokkul ak kenn te mu di ab jullit te amul jenn ayib. Benn bis bu ne loolu moo ca war. Mi ngi ware ci nit ki ànd ak um xelam te am ug wér tay ku ñu togg jëf, te bañ a nekk ci dox bu ñuy sañ a wàññee julli. Bu dee jigéen mu dolli ca bañ a yor dereeti mbërëg walla dereeti wësin.  Ku wopp nag. Bu ragalee ci koor dollikug wopp ja walla yeex a wér kon sañ naa dog. Bu ca ragalee dee nag kon dog ga day war, bu ko defee bu wéree mu fay ko. Bu ko yeexee fay ba koor ga dellu te xam ne sàggan rekk a ko ko teg nag, kon bu koor ga wéyee dana ko fay te bis bu ne dana ca joxe genn wàllu andaar. Kuy nàmpal nag: Bu ragalee lori doom ja war naa dog waaye dana ko fay te dana joxe genn wallu andaar bis bu ne. Ku ëmb itam:Bu ragalee lori ëmb ba war naa dog waaye da koy fay rekk Ku màggat Ba àttanatul koor sañ na koo bàyyi tay joxe genn wàllu andaar bis bu ne.Yéeney koor nag:Sañees na koo defe benn yoon ci guddi gu njëkk ga. Sañees naa biral bis bu ne yéeney boppam. Am waccu:  ak um ngall lu ca génn te boroom tayu ko te man koo yàbbi te dara du ca jàll kon du yàq koor. Bu ñëwee ba ca bóli ga te delluwaat nag dana yàq koor. Bu ko tayul fay ko rekk a koy war bu ko tayee nag fay dana ko war kaffaara it dana ko war. Am gallaxndiku ak um saraxndiku moom it lu ca agsi ba ca bóli ga bu ko wannee dana yàq koor. Ay lor nag: ak i larax bu baree yàbbi ko mooy gën waaye wann ko it du yàq koor. Sib nañu nag: góor gu woor di ne fi ay jigéen. Jigéen itam na ka noonu, ak di leen xalaat, ak di waxi larax, ak jëfi caaxaan, ak gallaxndiku walla saraxndiku bu sori ak sex lépp lu am cafka donte lu deme ni daakaandey wereg la sax, ak mos cin walla ndoxum ndogu, ak baril nelawi bëccëg, ak laal latkoloñ walla mu di la xeeñ, ak di suuru, ak di tuufu, ak di tusngalu, ak di socc ci bant bu tooy. Xëdd nag: sunna la, ak yeexe ko, ak gaaw a dog, bu jant bi sohee, ak wattu saw làmmiñ, ak say cér, ak dog ci lu lew, ak ci tàndarma teg ca ndox, ak dundal weer wépp ci ay jaamu Yàlla, ak baril sàkk sarax. Koor nag: amna bis yu ñu sopp a woor lu bokkul ak weeru koor. Sopp nañu ku woor weeru tamxarit wépp, rawatina bis bu njëkk ba ak bu ñatteel ba ak juróom-ñeenteel ba ak fukkeel ba ku woor fukkeelu tamxarit dees na ko jéggal bàkkaari at mi mu weesu. Ak woor ñatti fan ci weer wu ne. Ak weeru ndayi koor wépp rawatina ñaar fukkeel ba ak juróom-ñaar. Ak baraxlu wépp rawatina fukkeel ba ak juróom. Ak juróom-benni fan gannaaw buñu woree, ku ko def mel na ni ku dëkke koor, waaye la Ca gën moodi boo woree nga nég ba dibéer walla àllarba ja ca tegu nga door a umaat. Ak ñaar-fukkeel ak juróom ci diggiw tabaski. Ak juróom-ñenti fan yi njëkk ci weeru tabaski, rawatina juróom-ñatteel ak juróom-ñeenteel ba. Ku woor juróom-ñeenteel ba dees na ko jéggal bàkkaari at mi mu weesu ak at mi mu jublu. AK bis bi mujj ci at mi. Bisub kori nag: ak bisub tabaski ak ñaari fan yi sës ci tabaski araam nañoo woor. Sib nañu nag, ku dëkke koor. Ak ber benn bis rekk di ko woor mel ni àjjuma ju ne. Ak kuy aj di woor juróom-ñeenteelub tabaski, Ak woor bisub sikk ngir leemtoo ko ramadaan ku ko def bu daje ak muy benn panub koor ga itam du ko doy du tee war na koo fay. Muurum koor faratala bu wér: Ku ko weddi ab yéefar la ku ko bàyyi te tay ko te tëlewu ko ab saay-saay la bu bon a bon te bu ko tuubul ba dee sawara la jëm. Ana ku mu war nag: Xanaa as gor su di ab jullit te man koo am donte da koy leb sax bu yaakaaree ak pay. Mu di ko war nag: Ci boppam ak koo xam ne moo ko war a dundal niki soxnaam ak doomam ju góor ba ba muy mat góor ak doomam ju jigéen ba ba muy mat a am boroom kër ak ci ay  way-juram buñu ko amul, ak ci ab jaam. Ana ci lu mu koy war a génnee nag? Xanaa ci li ëpp ci dundub réew ma mu dëkk nun waa réew mii danu koy génne ci dugubi suuna walla saaño walla basi walla tiñ walla feela walla ñebbe ku ko amul jënd ko joxe ko. Kuy dunde lu dul yii itam man na koo génne ca la muy dunde rekk. Ana nu muy war a tollu nag? Xanaa bopp bu ne ñaari kiloo ak genn wàll ci suuna ak yi ni deme bu dee ñebbe nag walla muy yu dul yii kon day wut nattukaay goo xam ne ñaari kiloo ak génn wàll moo koy fees ci suuna mu natt ko ca te bañ koo peese. Ana waxtu wu mu koy war a génne nag? Xanaa gannaaw jullig suba ca bisub korite ga te mu jëkke julli ga. Sib nañu nag: Ku ko yeexe gannaaw jullig korite ga ci lu dul ngànt. Ku mu war nag: li fii ak defu ko mi ngi ci baatam du ko wàcc mukk te kooram it deesu ko nangu li fii ak defu ko. Ana ku ñu ko war a jox nag? Xanaa ku ñu war a jox asaka rekk ñoo yam ci lépp sañees na koo dajale jox ko kenn, sañees na koo tasaare ci mbooloo mu ko yayoo. Ku ñu war a jox asaka nag: moo di as gor su di ab jullit te am ca aajo ju wér te muy koo xam ne séenuwul ci moom lenn njariñ lu dul jox ko ko ngir Yàlla rekk séenuwul mu di la Sant ak a gërëm walla Mu di ko nettali fi aw nit nga xam ne bëggu la sax ku ko yëgMbooloo mi maa ngi leen di gërëm, di leen nuyu itam te fas yéenee waxtaan ak yéen ci li nga xam ne moo nu fi dajale. Waxtaan ci Làmmiñu Réew mi ak Gëstu... Loolu buñu ko waxee kon dafa mel ni dañuy laaj ndax ca dëgg-dëgg, sunu làmmiñ yii bu caaxaan demee dëgg des, ndax manees na cee leeral ab xam-xam? Ndax manees na cee gëstu dëgg-dëgg fànni xam-xam yi nga xam ne yii tay ñoo tax réewi tubaab yi di dox? Ndax réew yi nga xam ne ñoo nekk tay ci kanamu àddina, xam-xam bi nga xam ne moom la ñuy jàngale ci seen daara yi tegaloo, ndax manees na koo jàngale ci làmmñu réew mi bumu ci man di doon, moo xam wolof la, moo xam weneen làmmiñ lay doon ... pël la walla  séeréer la, walla làmmiñ wu mag wow réew mi, ndax manees na cee jàngale xam-xam yooyu, ci koo xam ne kii masul a jaar ci daaray tubaab? Loolu, jàpp nanu ne man naa am, kon loolu itam laaj na nu topp sunu làmmiñ yi, seet ba xam fuñu cosaanoo ak naka la ñu taxawe ci àddina sii nu nekk tay ak li ñu mas a jote ak làmmiñ yi ci des ci cosaan. Kon laaj na nu xool tuuti ci sunu ginnaaw, seet naka la àddina doxe ba fii tay, ndax làmmiñ yii li ci ëpp lépp dañu leen di jariñoo, waaye xamuñu ci seen cosaan dara. Kon nag leeral seen um xel itam ci cosaani làmmiñ yi, ba ngeen gën a xam ni seen làmmiñ yi deme ak làmmiñ yi fi nekk ci àddina, ci gan fànn la ñu bokk ak ci yan wànqaas la ñu fàqe. Loolu itam dina tax ci wet googu seen ub taxawaay gën a dëgër. Nu bëgg leen a fàttali ne yàgg ngeen a dégg ba nu ko njëkkee wax fii ba nu ko daan wax ca njëlbeen ga bu yàggoon  naan foog  nañu ne sax Afrig, fi la ñu tëne sunu maam Aadama   booba ñépp dañoo defe woon ne ay léeb la! Leegi xam ngeen ne xam-xamub <saayir> dëggal na loolu ba fii mu nekk ñépp jàpp nañu ne Afrig la ñu tëne sunu maam Aadama. Fii ci Keeñaa (kenya), tay jii Afrigug penku jàpp... Bët-Siin wuti tuuti Ecopi (Ethiopie), ci gox yii ci Afrig ci la ñu tëne sunu maam Aadama. (2) bi sunu maam Aadama tënoo fii itam, bi mu fi juddoo itam, am na, bu fekkee dañoo jàpp ne nit garab la guy màgg, garab googu amna juróomi wànqaas yoo xam ne yii dañoo fay ne ag niit, bànqaas bi ci des door a ñëw di nit, di nun ñii tay Kon Aadama bi mu juddoo fii, rëdd wi nga xam ne moo dox diggi àddina, lu fi juddoo tey nit, numu man a def day ñuul, ndaxte bu ñu… Su fekkoon ne nit ku ñuul génnul woon Afrig, kon wenn xeet rekk ay am ci kaw suuf, di wu ñuul. Waaye, nit ñi bi ñu juddoo 3/32 tàmbali génn. Ñenti bunti génnuwaay ñoo amoon (4) Jóge nañu... jaar Ispaañ, dugg Farãs.. jóge nañu fi, wàcc dex gi nga xam ne mooy dexug Niil... jaar fi dem Palestin, wéy dem ba Asi, dem ba Sapoŋ, dem ba Indoneesi. - jóg nañu itam, jaar nii, foog nañu ne dugg Itali, ci jamono yooyu nga xam ne mooy ati doj ya booba nit notagul xeetu weñ: ay doj rekk la daan yatt di ko jëfandikoo. Bu fekkoon ne tay ni ma leen ko waxe - li nit ku ñuul génn, dugg ci réew yi ci des dugg tay Ispaañ dugg Farãs moo waral aw meloom soppiku; ndax bi muy yegg ca réew yooyu, dafa fekkoon suuf ci boppam sedd, sedd bu mag a mag a mag boo xam ne bii maneesu koo méngale ak sedd yi nga xam ne moom la nu tollool leegi sii, jotewuñu dara! Sedd bu mag la woon boo xam ne yàgg na, téeméeri junniy at (100 000 at) yoy suuf da koo sedd. Ci jamono jooju nag, bi ñu demee ba nga xam ne yegg nañu ci ñeen-fukki junniy at (40 O00 at) luñu jiitu jamono jii nu tollu tay, ci la nit ku ñuul génn, ñeen-fukki junniy at, lu jiitu sunu jamonoy tay jii, ci la nit ku ñuul génn Afrig, dugg biir réewi Tugal. Ba mu fa demee, sedd ba mu fa fekk tax ba ci ay biir i pax la daan dund: manul woon a tabax dara ci kaw suuf, ndax suuf si dafa seddoon ba mu wàcc ba foofu ci wetu Monaakoo, pax ya fa nekk ci la ñu daan dund, ndaxte li nga xam ne lii moo féete woon dégg-dégg bëj-gànnaar, niki ak yooyu booba, ci galaas gi daf fa wàcc, ba nga xam ne nit manu fa woon a dëkk. Nit ñi kon, ñoo ngi dëkkoon rekk ci bëj-siin, bëj-siinu Tugal ak ci wetu géej gu ñuul gi ñu tudde «Géej gu ñuul», ci duñu Crimée, foofu la nit ñi dëkkoon. Waaye li nga xam ne moo féete woon bëj-gànnaaru réewi Tugal yi tay, kenn manu fa woon a dëkk. Nit ku ñuul nekk na ci réew yooyu, ba ñu teg ci ñaar fukki junniy  nit ku weex door a feeñ nit ku weex sababoo ci nit ku ñuul. Ndax, li taxoon nit di ñuul fii ci diggi suuf, moo waral ba, ba mi demee bëj-Gànnaarug suuf génne ca jamono yooya day weex, ndaxte foofa lu weex rekk moo fay man a sax, ca jamono yooya nga xam ne nit manalagul woon boppam dara, walla lu bari. Noonu kon, nii la àddina sosoo. Kon ngeen xam ne, nit ku ñuul fi nga xam ne ñoo njëkkoon a nekk ci Afrig, bi ñu ko daataan génn, dañoo wàccoon topp dex gii nga xam ne moom la ñu tudde dexug Niil. Dex gii, mooy dex gi nga xam ne moom la nit ñu ñuul ñi jëkk a... Seetleen nataal ñent , topp...topp ko...ba jaar fi génn; bi ñu ñëwee ba fi ñu dëkke ko, dëkk gi ñu fi dëkk, ci la ñu njëkk a feeñale ag xay: ci la nit njëkk a nite. du dara lu dul nit ku nite, tàmbalee not càkkeef gi. tàmbalee not àddina, tàmbalee man a tabax dara. Loolu, ci suuf, fii la jëkk a ame, te seen uw xeet moo ko njëkk a def; du caage ne xeetu nit ku ñuul dafa ëpp um xel ci àddina; loolu, Yàlla a ko tànn, def ko. Bu fekkoon ne nit dafa njëkkoon a juddoo ci bëj-gànnarug suuf, kon itam nit day njëkk a weex ba noppi, bu wàccee ba ñëw fii, ca jamono yooya, wëlbëtikuwaat ñuul. Waaye Yàlla moo àtte nit juddoo fii: moo tax ba nit dafa njëkk a ñuul, delluwaat ba weex. Loolu mooy li nga xam ne tay jii mooy li am. Kon, nit ñi nga xam ne ñoo jóge fii, ñoo njëkk a xay ci àddina, ñoo njëkk a nite, ñoo njëkk a not itam càkkeef gi, ñoo njëkk a bind itam ci suuf; foofu laa bëggoon a yegsi! Ak lumu leen juunu juunu tay ndaxte, fi mu nekk buñuy wax dañuy wax naan:«sunu làmmiñ yi kenn masu koo bind» ! Ba mel ni sax dafa am xelum bind, xel moo xam ne xelum bind la, ak xelum tari. Ngeen xam ne, làmmiñ wi nga xam ne moom la ñu njëkk a bind ci suuf sii nu taxaw tay, mooy lammiñ wi nga xam ne moom la ñu daan wax ci Misra. Misra, jamono jooju, ni ko maami nit ñu ñuul ñi fi nekkoon tudde woon, mooy Xëmit. Baat bi, ba tay baatu wolof la: Kémiit, Xëmit, mi ngi tekki ñuul. Noonu la ñu tudde woon seen bopp: ci làmmiñ woowu la ñu njëkk a binde, moo njëkk a sàkk mbind; mbind moomu, mbooleem mbind yi nga xam ne amna ci ginnaaw gi, ci mbind moomu la ñu juddoo! Làmmiñu nit ku ñuul, bi ñu ko njëkkee bind mi ngi ci ñatti junniy at ak netti téemeer (3 300) lu jiitu juddug Yónnent Yàlla Hiisaa; ci la nit ku ñuul door a dugg ci li nga xam ne lii moom la ñu tudde dëgg-dëgg xam-xamub cosaan, ndaxte ca la ñuy tàmbalee di am mbind mu leer, moo xam ne du caage ne rekk dañuy wax: «nettali nañu ma, sama maam mas na maa nettali, maamam nettali ko, maaman nettali ko... Ci la ñu njëkk a ame kon mbind mu leer, moo xam ne manees  na cee topp cosaan; loolu itam, ci Afrig gii la jëkk ame, ci lél bii: ñatti junniy at ak ñatti téemeer (3 300 at) lu jiitu juddug Yonent Yàlla Hiisaa. Kon, bungeen ci tegee ñaari junniy at (2 00) muy juróomi junniy at ak ñetti téemeer (5 300 at) ci la ñu njëkk a bind, te nit ku ñuul a jëkk a bind. Jamono jooja, tubaab yi ca jamono jooju ba tay ñoo ngi woon ci bëj-gànnaar, ñi ngi doon door a jóge rekk ci sedd bi ma leen doon wax, dabaguñu woon boobu xeetu nit ku ñuul; booba moom ñu ngi toll ci jamanoy doj yi: amaguñu woon mbind ; amul wenn xeet ci àddina, weneen woo xam ne wii wu dul woon wu nit ku ñuul, wu amoon mbind, ci jamono jooju! Tubaab yi, dem nañu ne junniy at ak ñenti téeméer (1 400) lu jiitu juddug Yónnent Yàlla Hiisaa - kon bungeen ci boolee ñaari junniy at (2000) muy ñatti junniy at ak ñenti téeméer (3 400) lu jiitu juddug Yónnent Yàlla Hiisaa ñu door a bind te bi ñuy bind itam, ci nun la ñu ko ñakkoo woon ci jamono yooyu... Mooy jamono ji nga xam ne jii, amna benn dun bu nekk ci géej gi nga xam ne bii moo nekk diggante bi suuf yi, di tudd "Méditerranée," diggante bi suuf yi ci la géej googu nekk - moom géej googu amna dun bu ci nekk bu tudd Santorin, boo xam ne ci jamono jii, dafa seet seet rekk toj. Mooy doj yooyu nga xam ne dañuy seet... suuf day seet seet xar, sawara wi nga xam ne wii moo nekk  dégg nga ci saalub suuf sawara wi jaar ci xar-xar bi génn, mbooleem li nekkoon foofu lépp, ak li ko wëroon ci jamono yooyu, ci penkub géej googu lépp seen àddina dafa tukki woon. Ca la dunu "Créte" seet seet moom itam, la ñu fa tabaxoon ak la fa nekkoon  lépp maasaloo. Foofu la tubaab yi tàmbalee, ña nekkoon "Créte," ñoo jàlloon "Gréce" (5) ci la "Gréce" tàmbalee bind. Kon làmmiñ woowu nga xam ne du làmmiñu nit ku ñuul, di làmmiñu tubaab yii nga xam ne tay ñoonu not ba nu di leen naw, ci jamono jooju la ñu tàmbalee bind. Te booba it, ñi nga xam ne ñii ñoo demoon di leen xettali, di leen teete ak di leen wan ni ñuy binde, ñooña itam, ñi ngi màcce woon booba ci wetug bëj-siinug suuf  maanam ci Misra la ñu nekke woon, ñoom itam seen xam-xam yooyu ak seen mbind moomu woon. Bi tubaab yi tàmbalee bind ci lél bii bañu ñëw ba ci junuiy at ak ñaari téeméer (1 200) lu jiitu juddug Yónnent Yàlla Hiisaa, mu am yeneen xeeti tubaab yoo xam ne dañu doon door a génn rekk ci àll bi ñoom itam, ñu ñëw, fekk leen fa, dal di toj seen um réew, ñu dal di delluwaat ginnaaw fàttewaat mbind! Kon, ci lél bii ci la tubaab yi delluwaat fàtte mbind; ñu ñëw ba ci juróom ñatti téeméeri at (800) lu jiitu juddug Yónnent Yàlla Hiisaa, mbindum Afrig jaaraat ci "Phéniciens" yi, door a ñëwaat ci ñoom fii ci "Gréces"; mooy abacada bii nga xam ne moom la tubaab yi mujj a jot; boobu, moom la ñu doxal, "Grecs" yi doxal ko nag, ci jamono jooju, waccatuñu ko, rëccatu leen, ba mu ñëw ci "latins" yi, bee di dox ba yegsi tay ci mbind mii ngeen gis. Waaye gis ngeen ni ko mbindum nit ku ñuul jiitoo. Loolu, noonu la àddina doxe ci jamono yooyu.Kon, lii wan na leen ne sunu réew yi du réew yoo xam ne dañoo masoon a réeroo ak mbind, walla dañu koo masul a xam dinanu leen wax fi nga xam ne fi la ñu jaar ba fàtte yoon woowu nga xam ne xeet wi jaaroon na fi... Ci Misra, ci jamonoy Buur fari ya... ndax "Pharaons," buñu koy wax baat bi du baat bi nga xam ne moom la ñu daan jariñoo ci Misra. Ci ña fa dëkkoon, baat boobu mooy bi ñu soppi, tubaab yee ko soppi, Grecs yee ko soppi, mu déllusi araab yi soppiwaat ko, mu ñëw ba ci sunuy nopp nu naan : << pharon >>. Waaye waa Misra ci seen làmmiñu bopp. Fari la ñu daan wax ! Moo tax batay wolof di wax baat yooyu sax, du xam fumu ko jóge, day wax Buur-Fari... Te xamuñu lu doon Fari ; moo doon buur yi magoon ; bi gënoon a mag ci buur yi, mooy Buur-Fari. Fari, noonu la wuur yi tuddoon. Jamonoy Fari ji nga xam ne mi ngi tàmbalee ci ñatti  junniy at ak ñatti téeméer  (3 300) ba ci juróom ñaari téeméeri at (700) lu jiitu juddug Yónnent Yàlla Hiisaa, ci jamono jooju la nit ku ñuul tàmbalee noppee moom boppam. Bi nu yegsee... ba ci juróom ñaari téeméeri at (700) lu jiitu juddug Yónnent Yàlla Hiisaa, (lél bi dëgg-dëgg moo di ; juróomi téeméeri at ak ñaar fukk ak juróom (525) lu jiitu juddug Yónnent Yàlla Hiisaa) ci la Cambyse -  ndax damay bàyyi Assyriens yi ... ; Assyeriens yi (6) ñëwoon nañu ci <<663>> waaye tooguñu Egypte, yàgguñu fa, dañoo dal di dellu - waaye, ca dëgg-dëgg, ci lél bii (525) ci la Cambyse, sosoo ci perses ya (7) , bokk ci perses ya xeetu pers, denc xeetu tubaab dëgg-dëgg! Ci la ñu njëkk a ñëw Misra, not Misra, ci lél bii (525) Bi ñu notee Misra ci la nit ku ñuul noppee moom boppam, ci jamono jii, ca Misra. Ndax bi ñu ñëwee ci <<333>>. Alexandre le Grand. Aleksandre (8) mu mag ma moo wuutu Perses yi,  moo dàq Perses yi Misra, waaye taxul nit ku ñuul dellu moom boppam.  Ñoom Grecs yi itam César moo leen fa jële Romains yi loolu lépp taxul nit ku ñuul delluwaat moom boppam... Kon gis ngeen ko, li tàmbalee ci cosaanu àddina ba ci lél bii (525), daanaka nit ku ñuul a daan àtte àddina ; daanaka moo ko daan àtte, ci lépp ! Amna jamono yoy dama koo weesu ndax loolu du sunu wax tay, ci làmmiñ wi rekk la nu war a wax, waaye nde kon doon nanu leen wax fi nit ku ñuul jaar yépp... Li tàmbalee fii nag ci la nit ku ñuul tàmbalee noppee moom boppam. Kon war nanu ne, làmmiñ wii nga ne moo doon làmmiñu nit ku ñuul war nanu koo man a dendale ak sunu làmmiñi tay yii, ba xam bokk nañu dara, bu fekkee li may wax dëgg la  walla bokkuñu dara. Ndax bokk googu, manees na koo leeral fii ci saa si, fii ma taxaw ba lu gàtt gàtt, ba kenn ci yéen du ko man a nàttable ; moo xam sax, bu fekkoon ne bungeen fi jógee, dangeen di dem, gën a gëstuwaat bokk googu nga xam ne moom la sunu làmmiñ bokk ak làmmiñi cosaanu Misra wi nga xam ne moom la ñu njëkk a bind ci suuf.Loolu, gis ngeen kon fi ma bëggoon a yegsi ci samay wax. Kon, li ma leen bëgg a wan tay, làmmiñu Misraw cosaan wi bokk na ak làmmiñu wolof wii may wax. Te su bokkee ak làmmiñu wolof dinaa leen wan ne kon bokk na ak làmmiñu pël, bokk na ak làmmiñu  séeréer, bokk na ak làmmiñu saraxulle, bokk na ak làmmiñu joolaa... Yooyu yépp, kon dinaa leen wan, ci lu gaaw a gaaw, lu gàtt a gàtt, dinaa leen wan ne su bokkee ak làmmiñu wolof bokk na ak yooy itam... Kon, damay jël baatub njëfka goo xam ne bii... baatub njëfka, maanaam këf... ; baatub njëfka mooy këf nàngam. Këf, boo seetee ci téere Xaamuus (9) yi nga xam ne yii...  ci la baat yi nga xam ne moom la ñu daan jariñoo ci làmmiñu Fari yi walla làmmiñu firawna, baat bii ma nga cay tekki ni nga xam ne ni liccin,  dégg nga di këfe lu nekk ci suuf, ni lay këf ab cuuj;  moo di fekk lëf nga jële ko ak doole. Kon baat bi benn la ci wolof itam... Maa ngi koy boole ci juróom-benni taxawaay yi nga xam ne yii, boo jëlee baatub njëfka, ni nga leen di boolee ak wuutukati tur yi.  Ci làmmiñu Firawna nii la ñu koy waxe: këf-i, këf-ek, këf-et, këf-ef, këf-es; këf-nen... ak këf-sen. Ci wolof mu joxe: këf naa, këf nga... Këf-et bii day jigéenal, ci taxawaayub ñaareel buy bennal mooy këf naa. Naa mooy wuutu man. Man naa ne: « Seex këf na» walla «këf naa». Naa kon mooy wuutukatub tur,  mooy wuutukatub tur wi. Dangeen gis wuutukati tur yi ni ñu bokke ci làmmiñu Firawana ak làmmiñu wolofu leegi... Waaye taxawaay bii amatul ci wolof ndax da doon jigéenal; dinaa leen wax li tax amatul... Ci ñaareel bi taxawaay, wolof am na : këf-eef, wolof am na këf-ees dinanu xam li waral leegi ba noppi, wolof am na itam : këf na, muy maaska bu gàtt bi, « a »  bu gàtt la maaska bu gàtt la... Mu am:  këf nanu, këf ngeen, këf nañu,. Kon xam ngeen ne yaari làmmiñ yii  te nga xam ne lu ëpp juróomi junniy at (5 000)  xàjjale na leen cib yàggaay  xam ngeen ne yaari làmmiñ yii ñoo bokk cosaan, ñoo bokk maam:  ndax téeméeri at a ngi nii... Bala may jàll dinaa leen wan leneen... Bu fekkonte ne tay damaa bëgg a wax ne:  « këfoon naa » — maanaam dama koo wax ci loo xam ne weesu na — lii mooy ci taxawaay bi fii mu nekk: Lu yàgg kon xam ngeen ne kon ci wolof damay dugal fii ag nuun N:  Këfoon naa, këfoon  nga  Këfoon eef, këfoon ees Këfoon na këfoon nanu Këfoon ngeen këfoon nañu.                                                                                                                  Bu dee ci làmmiñu Firhawna noonu la ba tay genn nuun (N) laay dugal fii mbooleem foo xam ne dugal naa fa ak nuun (N) ci wolof suma fa dugalee ag nuun (N) ci làmmiñu Firhawna benn la, kon ni wolof di joxee lu yàgg ak ni làmmiñu Firhawna di joxee lu yàgg benn la, bu ci nekk ag nuun (N) la te loolu manóo koo gis ci làmmiñ yoo xam ne bokkuñu maam. Gis ngeen ko booy wax loo xam ne lii dangaa bëgg a wane lu yàgg lool defoon nga ko def nga ko ba mu wees ci làmmiñu Firhawna ag nuun (N) a koy indi te nuun (N) googee foofa nga koy def ci ni nga xamee ni ngay boolee tay baatu njëfk… Wolof, ndaxte góoral ak jigéenal rekk moo leen daan xàjjale. Bi nga xamee ne wolof delluwaat na ci biir làmmiñam di góorale neneen ak di jigéenale neneen, li nga xam ne moo xàjjale woon ñaari baat yi daal di deñ, daal di raaf, ba leegi benn la ñu. LÀMMIÑU RÉEW MI AK GËSTU BU SEEX ANTA JÓOB: Xameef; buñu ko waxee mooy kuñu xam. Be kon xam nañu lu waral Buurub Misra bi nga xam ne mooy Buur-Fari manoon a tudd Xameef ; xam nanu lu tax jabaram manoon a tudd Xamees. Leegi, li nga xam ne des na ci tekki wolof di nu wan ne tay nàngamef da daan góoral ca cosaan, bunu ko fàttee tay itam, loolu moo di baat boo xam ne bii day indi kilifteef mbaa muy indi doole deesu ko man a boole ak mujjantalug "ees"; kon "eef" rekk lay man a doon: du man a doon Siin (s), faa (F) rekk lay man a doon... Bu may am Kawtéef..., walla kilifteef, walla nàngamyeef, loo xam ne lii day indi tay doole, walla muy indi ak moomeel, faa (f) gi lay war a doon, waaye du doon sii (s) su. Loolu wane ne kon faa (f) da daan góoral ca bu njëkk, siin(s) si da daan jigéenal ca bu jëkk, ba ñu ko fàtteegul... Fuñu, dox ba fàtte ko? Moo di làmiñu wolof ci boppam dafa dem ba mbooleem ñi nga xam ne nii tay ñi ngi daan góorale ak daan jigéenale nii... ci araf yi ñuy mujjantale, bi ñu deme ba nga xam ne làmmiñ wi day dox, yooyu moo mujj dem ba wolof di góorale nenneen, di wax nàngam yu góor ak nàngam yu jigéen. Te loolu it amoon na ci làmmiñu Misra : bi ñu daan def lii... tàmbali woon nañu ñoom itam di góoral ak di jigéenal, di yokk ci baat nàngam ju góor ak nàngam ju jigéen. Kon, loolu moo mujj dem bi nga xamee ne dem nañu ba mbind mi jeex, ba nit ñi dem ci àll bi, ba bindatuñu, ba fàtte luy mbind, mu mujj ni ñuy góoralee ak ni ñuy jigéenalee, di yokk baat bu góor walla baat bu jigéen, tax ba nii ñu daan góoralee ci baat yu mujj yi ñu dellu ko fàtte. Noonu la deme. Xoolal ni Misra soree ak Senegaal...  Naka la man a amee? Te yoon waa ngi nii, gis ngeen ne fi mu nekk àll boobu bépp tay aw maral a fa nekk. Waaye xam nanu tay ne ndox mu mujj mi nga xam ne am na ci Saharaa, Saharaa door a mel nii mu mel ci ñaari junniy at ak ñenti téemeer lu jiitu juddub YYI (2400) ci la Saharaa mujj a amee ndox. Ndax Saharaa ngi tàmbalee woon ci juróom ñaari junniy at (7000) si niis, ndox miy niis... Ay dex a fa nekkoon, lu nekk a nga fa woon, ñu amoon ay gaal yu daan dox ci dex yi, foofa la nit ku ñuul gënoon a bari sax booba!  Bi mu tàmbalee di niis, nit ñu ñuul ñi nga xam ne ñoo gënoon a jege bëj-gannaar, ñuy yéeg ñëw Afrig bëj-gannaar (Afrique du Nord).  Nit ñu ñuul ñi nga xam ne ñoo gënoon a jege tay dexu Niseer, ñu wàcc wuti bëj-siin: ñii dem penku, ñii dem sowwu. Waaye dalul di nekk rekk benn bis; dafa nekkoon di dem ak a dikk (10). Te, ndox mu mujj mee mujj a mujj mi nga xam ne nii àll bépp dafa delluwaatoon naat ba nga xam ne man nga topp ci sa jur di dox rekk di màng, lél boobu mooy bii: ñaari junniy at ak ñenti téemeer  (2400) lu jiitu judd YYI- nit ñi manoon nañoo màngeeti jóge fii ba fii. Te jamono jooju, bunu doon seet tay, bu fekkee ne danoo amoon jot bunu ko doon seete, dinanu gis ni, ci jamono jooju, ci la mbooleem ni Afrig gisee Buur, ak ni nga xam ne ni la ñuy tabaxee seen um réew, ak mbooleem lu baree bari luñu bokkle ak Misra, ci jamono jooju la ko Misra ta bax moom ci boppam itam.   Waaye, ci jamono jooju kon ci la nit ñi tàmbaliwaat di màng, dikk à fii... Li wóor itam moo di bokk gii, du bokk goo xam ne manees na koo rondal. Lii ma wane ci diggante làmmiñu Misra ak làmmiñu wolof, manoon naa koo wane ci wet gu nekk; manoon naa koo wane ci baat yiy déeg, waati wolof yi, déegukaayu waati wolof, manoon naa ko wane ci lu nekk... Kon li ma leen bëgg a wan moo di bu fekkee ne nii la wolof bokkee ak làmmiñu Misra, wolof ci boppam itam ak Séereer noonu la ñu bokke... Boo jëlee tay mbooloo moo xam ne mi ngi nekk fii di wax wenn làmmiñ, ñu xàjjaloo: ñii jóg aw fii, ñii jóg aw fii, ñii jóg aw fii... ñu dem ba ñu toog lu mat junniy at mbaa ñaari junniy at, na mu man a def, ñi nga xam ne nii la ñu daan waxee waat yi, araf yi dana soppiku. Loolu am na ci diggante wolof ak séeréer ; am na ci biir wolof sax. Boo jëlee làmmiñu wolof, ndar-ndar yi, ci ñi Ndar jegee ak Kajoor, waaye maskab lonk buñu comboñ, ndar-ndar daf koy daal di soppi maaska yat, manaam "o" day daal di nekk "a". Niki tay, wolof dax wax ne "tay def naa ko", ndar-ndar bi day wax "tay def naa ka". Kon, fii "o" bii, maanaam bu fekkoon ne dañu koy bind, maaskab lonk lay doon bu ñu comboñ ndax noonu la ñu koy man a jànge. Ndar-ndar ci biir làmmiñu wolof soppi na ko mu doon maaska yat. Ba tax na noonu ngeen di man a gisee tay soppikub làmmiñ... Bu fekkoon ne ñépp a ngi woon fii, bi ñu fi jógee, buñu xàjjalikoo dem toog lu yàgg,  boo déllusiwaatee man ngaa gis ne ñoo bokkoon cosaan, lu bari dina soppiku, te dangay jël rekk wenn araf... Maa ngi jël séeréer wenn araf woo xam ne këpp soppiku na wow man ngeen koo seet: séeréer, nuunu séeréer dafa nekk ag Laam (l) ci wolof, te loolu dafa daj làmmiñ wi wépp. Ni nga xamente ne pël ci boppam day wax pullo,....? Kon, nga xam ne ni wolof, dégg nga, di barile lu néew, ni pël di barile lu néew, ci ab nëhoom, ni la wolof di barile lu néew itam ci b nëhoom, te lii maniŋoo koo gis ci làmmiñ yoo xam ne bokkuñu maam.  Kon, pë «p» bii di baat «b» buñu comboñ moom itam buy soppiku di baril day nekk ag faa Beneen bi man naa itam ne mbaalu ( am xar, ci pël ) baalu; wolof am: mbaam, baal yi. Baat boo xam ne bii dafay tàmbalee ag miim (m) gu baa (b) tegu (mb) ci làmmiñu pël mbaa làmmiñu wolof, boo koy baril miim ( m) gi day rot, baa ( b) bi des fi, bu fekkee dañuy wax rekk, dégg nga làmmiñ wi ni nga war a waxe, waxin wu jub gis nga ko, miim ( m) gi ci baat biy néewal, day rot ci baat biy baril. Rot gi rekk soppi baat bi, mu dal di baril. Kon, gis ngeen mbaalu (am xar) , (baali) ay xar ci làmmiñu pël. Ci wolof mbaam, mooy mbaam xam ngeen ko, baam yi la ñu war di wax terewul boo demee ci dëkk yi leegi ak xale yi, ñi nga xam ne tàmbali nañoo fàtte làmmiñu cosaan, amna ñuy wax (mbaam yi), waaye wareesu koo wax; dees a waroon di (baam yi). Kon gis ngeen ne ba tay, ni pël di barile ak ni wolof di barile benn la. Ci joolaa, niki ci noonu; boo faboon tay baatu joolaa: juk, mooy xool nii «jàkk» ci wolof, ijuk maa ngi xool ak ijukut xooluma… Ni joolaa di gàntale ni la wolof di gàntale itam, ut boobu am na te dem ba ci làmmiñu Pharaon. Juk, uk,...wolof day wax « jàkk», « jàkkut», manees na koo wax ci wolof «ut», «nangmut», «defut», «waxut», loolu waxin wolof la. « nangamul», «waxul», «deful» moo gën a bari, waaye ñoom ñaar ñépp, bu ci nekk am na ci làmmiñu firawna, làmmiñu firawna xam nanu ne-ut, ne-un, nuun gi soppiku ag laam, muy «newul»; am na itam ci làmmiñu firawna «newut». Am na ñaar yépp. Kon, gis ngeen ne làmmiñ yi ma leen wan yépp, gis ngeen kon li ñu bokk. Kon, làmmiñ yi, ba ñu tàmbalee soppiku, booba bindaguñu sax làmmiñu tubaab. Moo waral itam làmmiñ yi am waat yoo xam ne ñaare da lay bett; moo waral itam ñu man a wax lool xam ne tay dafa lay bett. Baron ROCHER da daan wax ne boo bëggee jàng nëhum rekk jàngal làmmiñu wolof, loolu la daan wax. Tubaab yi bi ñu jànge sunu làmmiñ wi dañoo tiit. Dañu leen cee fekkloo loo xam ne lii. Mi ngi mel ni ci ñoom, daanaka xamuñu naka la sunu làmmiñ yi nii ñu mel, nga xam ne lu nekk man nga cee wax ñu am baati Jëfandikukaay yoo xam ne xalaat bu nekk man na cee génn xamuñu woon fu làmmiñ wi dox ba yagsi fii... Kon nag gis ngeen fi làmmiñ wi doxoon te nu fàtte ko ba uagsi fi, ba doon jaaxal tubaab yi ñi nga xam ne sax ñoo fi ñëwoon ci xarnu bii nu génne, niki Baron ROGER, mu yoroon Réew mi, nekkoon Góornooru Ndar ñoom ci seen bopp, li leen jaaxaloon tay, mi ngi nii li ko waral! Kon, mbooleem lammiñu Afrig woo xam ne manees na caa bayum xel, moo xam ay wolof la, moo xam ay séereer la, moo xam ay pël la, moo xam joolaa la, wu ci nekk tay, nii la mel. Gis ngeen itam li ñu bokkoon démb te bokk googu nga xam ne moom la ñu bokkoon démb, war nanu koo fàttali ci sunuy xel, war nanoo gëstu ba gisaat ko ba kenn du ko man a weranteeti, ndaxte kon, loolu mooy tax kon li nga xam ne lii tay, ni nu bëggoon a tabaxe tey réew mu bees moo xam ne mii dégg nga tay népp dañuy bokk ànd di jenn jëmm, xam-xam boobu la ñu ko man a wéer. Loolu itam lu leer la. Ci loo xam ne du neexal nit, du loo xam ne tey dangay wut rekk dégg nga nit nga di ko leel suukar, waaye dafa nekk loo xam ne dafa amoon te nu fàtte ko. Kon itam loolu wane na njariñu liggéey bi nga xam ne moom ngeen di def. Ndax ci wetug araab lu mel nii am na ci digganteem ak sunu làmmin yi? Loolu itam, damay gaawantu daal door a ñëw ci li nga xam ne tay mooy waxi daje bi.  Bunu jëlee araab... Gis nga làmmiñ yoo xam ne bokkuñu maam, làmmiñ yu bokkul maam manoo fexe be gis dara luñu bokk ci seen wetug nëhum. Lu mel na li ma leen wan tay ci diggante làmmiñ yi nga xam ne ñoo nekk tay ñu di ko wax Senegaal, manu leen koo gis diggante araab ak sunuy làmmiñ. Waaye waati araab yu dul jeex, gëne ca baat yoo xam ne yii ci diine ji la fakk yooyu yépp ñu ngi ci biir làmmiñu wolof. Maanaam wax ji, baat yi danañu ko àbb fu nekk, waaye du tere làmmiñ wi des di moom ; ndaxte waat yi ni ñu leen di jariñoo ci biir ak ni ñuy jubale wax ji, ak ni nga xam ne bii ni la nëhum bi deme, nga xam ne bii noonu la xel mi di note xaat yi ba di ko jariñoo, loolu mooy li nga xam ne aw làmmiñ du ko àbb. Wolof àbbu ko, da koy bokk rekk ak weneen làmmiñ du donnandoo ko. Araab, am nanu ak ñoom bokk gu yàgg a yàgg goo xam ne gii dem na ba ci ñenti junniy at (4 000) lu jiitu juddub YYE, ndax réew yooyu fi ñu nekk noo fa nekkoon; ndax wax naa leen ne nit ku ñuul a jëkkoon ci suuf; ginnaaw bu nit ku weex amee, mangoon nañu ba new toofa, jaxasoo ak nun, jaxasoo ak nun ba wëlbatiku nekk xeet woo xam ni sax xeetu rax la ñu. Moo waral ba seenu làmmiñ am na ci baat yoo xam ne, boo ko dee topp, danga ko fekk ba fu dajaloo ak sunuy baatu cosaan yoo xam ne ñoo jiitu bërki-démb ji nga xam ne ci la fi diine ji ñëw. Am nanu bokk gu jiitu bokkub diine ji ñëw fi; bokk goo xam ne dem na be ci ñeenti junniy (4 000) at yu jiitu juddub YYE; mooy jamono ja nga xam ne ñépp da daan ñëw di tanqesi Misra. Jamono  Yooyu araab yi daan nañu tanqe Misra ba amna waat yu nu bokk, yoo xam ne yii ca jamono jooja la bokk. Mi ngi mel ni tay, bunu jëlee làmmiñu  Firhawna, amna baat  bu tudd tef-nut... Tef-nut bungeen ko seetee, mi ngi tekki Mon Dien Misra dañoo jàppoon ne ñoom ñoo njëkk a taxaw ne: Yàlla jenn jëmm la. Ñoo njëkk a taxaw itam di wax ci waxu Yàlla.  Jàppoon nañu ne booba, yoon yii tay feeñaguñu. Seen Yàlla ji nga xam ne moo doon aa, te nga gis ko ci séereer muy Róog, Róog mi ngi tekki ba tay ci làmmiñu Firhawna, baatan ; mooy fekkeente ni dënnu gi awwu na, moo di sa (voix) exactement... Baatam  baatub Yàlla Yàllaay séereer ñoom ñi dese woon nga xam ne... Amna ci ñu tuubagul ñu dese baat yoy, wolof amatu ko ba mu tuubee ba tay... Tef-nit yi itam, Raa bi muy sàkk àddina, tifli woon na muy nit, maanaam ñoo xam ne da leen a sos ci aw loram, mooy tef-nit... Ne tëf Muy nit...  Tef-nit waxoon naa leen mooy joxe teflit ; Nuun n ci Misra itam, nuun gi, ci lu bari danga koy gis mu toj indi ag Laam (1) ba tef-nit bi ñu demee ba xamatuñu woon lumu tekki, jamono yooyu nga xam ne, ñii ni ñu daan gise ni àddina sosoon, bi ñu demee ba fàtte loolu lépp, baat bi xamatuñu tef-nit lumuy tekki, baat bi dikk nekk aw teflit. Bi mu nekkee teflit, ngeen gis maanaa mu njëkk ma dal di réer ; Boo delluwaatul bu wóor ci làmmiñu cosaanam wi doo xam fumu jóge woon. Waaye gis ngeen ko, tef-nit gii, ci la ñaari baat soqi koo: Bii  jëm ci araab, bii jëm ci wolof.                      Kon tef-nit baatu wolof bu cosaan la, dañu koo fàtte bi nu demee ba fàtte nu cosaan daan tabaxe àddina, am tefilat. Bu fekkonte ne xamunu kon lii, danuy dal di wax rekk, bunu gisee teflit, gis tefilat ci araab, dañuy dal di wax ni wolof a ko àbb araab ; Waaye tifli nanu door a gis bi! Kon ci wéetug waat yi, dana am waat yu bari yu nu àbb, waaye ci nahu bi, wolof àbbul araab baat. Araab ci boppam it, ñu ngi ko jëkk a bind ci ñatti réemeeri at, ak ñaar fukk, ak juróom ñatt ( 328) ginnaaw bu YYE juddoo. Kon muy junni at, ak juróom benni téemeer, ak juróom fukk, ak juróom benn ( 1656 ) at ba ñu dalee bind araab ak leegi sii ( 11 ). Junniy at ak juróom benni  téemeer, ak juróom fukk, ak juróom benn. Mbind mi nga xam ne moo gën a yàgg ci araab mooy mbindum buuru araab, kilifag araab gu tuddoon (12)... Bàmmeelam nu ngi ko fekk ci fu tudd En Nemaar, soriwul ak Damas. Mooy bàmmeel bi nga xam ne ci la ñu gis mbindu araab, làmmiñ woo xam ni sunu ko jàngee muy araab yii nuy wax tay. Ya ci gën a yàgg ci date bii la : (328) ginaaw bi YYE juddoo.  Kon ngeen gis itam ni ko mbindum nit ku ñuul jiitoo lu yàgg a yàgg : Bi araab bindoo ak leegi, junniy at la ak juróom benni téemeer, ak juróom fukk, ak juróom benn ( 1656 ) ; Bi làmmiñu nit ku ñuul bindoo ak leegi, juróom benni junniy ( 6000 ) at la.  ("Waaye loolu lépp demoon nanu ba mu laxasu ci sunu bopp, ba nu mel naka nit kooku nga xam ni, dafa fàtte fumu jóge, ba tax na cosaanam lu yàgg loolu lépp manatuñu ko woon a jariñoo, te mooy cosaan li nga xam ne dañu naan kii ci bokk, wii xeet a ci bokk, wii bokk ci... Wii moom nun ñépp noo ko bokk" ).  Kon leegi, bunu nee ndax sunu làmmiñ yi kon, bu fekkee lii mooy seen cosaan, te fii la ñu dox, ngeen gis kon tàmbalees na koo def... Defoon nanu ko jamono yii ma leen wax ci làmmiñ wii, nga xam ni daanaka manóo   koo xàjjale ak i wolof. Nga xam ni mi ngi mel ne tay, ni farãnse yi nga xam ne moom la daan wax ni mu deme ak farãnsey leegi yi, nii la làmmiñu Firhawna  deme, ak  làmmiñu wolofu leegi. Te làmmiñu Firhawna woowu, ci la ñu bindoon mbooleem xam-xam yi nga xam ne, moom la gereg yi daan ñakkoosi, ci la ñu daan ñakkusi ab xam-xam, ci la ñu daan ñakkusi lu nekk, lu jiitu xeet yi ci des. Kon li ñu defoon démb, manees na koo defaat. Li am moo di aw xeet bu la notee, day ràggal  sam xel, soofantal ko, ba nga defe ni  dóotul dara ! Loolu moo tax noteelu xeet ak xeet baaxul. Noteelu xeet ak xeet moo waraloon ci Misra ni ma leen ko wane woon, lé yi joxoon naa leen ko ci la nit ku ñuul deme ba ñu raxas uw yaram, ba mu fàtte fumu mas a jóge, ba tuskare. Te nit boo ko xasee àndi foofu ba mu fàtte fumu mas a dox, fàtte lu mas di cosaanam, moom ak baayima joo nos wommat a yam fu la neex mu dugg fa. Foofa la ñu ñu jaarale woon ca bi Cambyse ñëwee. Ginnaaw loolu itam ci xarnu bii nu weesu, ñu delluwaat jaaralewaat nu fi, raxas sunug yuur ba xamatunu fi nu jóge, ba lunu doonoon nu xeeb ko; defe ne lu nekk da nu koo war a sàkku ci ñi des.  Loolooy li fi newoon, ba nu xebat sunu làmmiñ ba dootunu ko jariñoo.  Teg ca, làmmiñ wi ngànnaay la, paaka la, balay ñaw nga daas ko: làmmiñ wu ñu jariñoowul, mi ngi mel ni paaka bu xomaag. Te tubaab yi bi ñu fi ñëwee, réew mi mépp dañu koo yor ci seen làmmiñu bopp. Moo taxoon ba sunu làmmiñ yi des ginnaaw. Li la daan tax a jëm kanam, li la daan tax a am loo dundale sag njaboot, ci weneen làmmiñ nga daan jaar am ko.  Loolu moo taxoon nu sàggane sunu làmmiñ yii. Waaye du caagéen ne dañoo manul woon a wax li nu bëgg a wax. Dangeen di xam ne aw làmmiñ, jëfandikukaay la goo xam ne lu am xel dem ci àddina aw làmmiñ man na koo tudd; am xel ay gàtt, aw làmmiñ gàtt! Waaye lu am xel man a dem ci àddina rekk, aw làmmiñ man na koo tudd; aw làmmiñ gàttul, nit kiy wax nag, fim xelam yam, fim njàngam yam, fi jis-jisub àddinaam yam, foofu rekk la waxam man a yam... Waaye boo demee ba sam xel gis leneen rekk, làmmiñ wi dana ko tudd.  Lu ko waral? Amul benn baat boo xam ne bii yanu nga sa maanaa ci cosaan, amul! Mooy li nga xam ne — waxoon naa ne danaa cuq tuuti xale yi... Ndax defe naa ne jàng ngeen (surtout), jàng ngeen xam-xamub làmmiñal yi...  Xam ngeen de (Saussure) wane na loolu, wane na ne amul benn baat boo xam ne tay...làmmiñ du loo xam ne tay baat yi dañoo judd rekk daal di yanu seen i maanaa. Baat bi coow luy génn ci gémmiñ kepp la! Kepp! Amul sax menn maanaa.   Ndax bu ko amoon, wenn làmmiñ ay am, kon lu jóg rekk, xel yépp nenn la ñu koy tudde. Wenn tur wi di moom. Te loolu amul. Kon, bu fekkee ne tay, tabax naa dara lu yees, loo xam ne kenn xamagul ni ma koy tudde, nu la neex man nga koo tudde; waaye boo ko ni xasee tudde buñu waxee nga ne nii laa ko tudde, nii la tudd, nii la tudd ba mu dugg ci boppub nit ñi rekk, jeex na! Loolu mooy li nga xam ne moo ci am solo. Kon li nga xam ne tay mooy waat yi, boo jëlee wolof, mbooleem li nga ne tay bind nañu ko ci tubaab, man nga koo tekki ciy wolof de doo sàkk benn baat daanaka, ba ci fukkeelu xarnu ak juróom ñaar ci ginnaaw, XVlle siecle. Mbooleem li nga xam ne bind nañu, boo jëlee mbooleem li tubaab yi bind, lu ci dul waat yi xam ne day indi garab yoy foofa rekk lay sax, walla muy indi loo xam ne seen i aaday bopp la joo xam ne aadawoowunu ko — lu ci dul waat yooyu rekk, li ci des man nga koo tekki ciy wolof.  Te waat yooyu safaan bi am na, bu ma nee (kàdd) tubaab bi manul a tekki (kàdd).ci tubaab ndax amuñu ko; amuñu ko dañu koy sàkkal turu latee (Latin). Bu nee [new] amuñu ko; bu nee (sapin) awma ko noonu la. Waat yooyu nag boo ko tegee fële, xam ne ñoo lëkkaloo ak taw bi, ak ndox mi, ak réew ma, waat yi nga xam ne ñoo lëkkaloo ak réew mi, boo leen dindee, li ci des, lépp loo xam ne tubaab bi bind na ko ba ci... fukkeelu xarnu bi ak juróom ñatt (XVIII) — ba ci ñoom VOLTAIRE ak DIDEROT — lépp man ngeen koo tekki ciy Wolof te dungeen sànk benn baat, man ngeen koo tekki ciy pël te du ngeen benn baat. Amul!  Kañ la nuy tàmbalee sàkk ay waat (baat)? Bu nahwu [=nos-wax/grammaire] bi. Li sunu nahwu man, ñoom tubaab buñu defee ag taxam seetlu duñu ko gëm. Kon sunu nahwu mel na ni sax li mu man a indi lépp seen bos manu ko. Waaye làmmiñ wu ne man ngaa wax li ci àddina lépp. Noonu la làmmiñ bindoo. Kon, li làmmiñu tubaab ëppalee sunuy yos mooy waat yi nga xam ne dugal nañu leen ci ñaari xarnu yii mujj — yi ci des ginnaaw yii. Maanaam ci fukkeelu xarnu bi ak juróom ñent (XIX) ci la xam-xam tàmbalee am dëgg-dëgg. Doole jiy doxal lu nekk, ci la ñu not itam cóolool, ci la mbëj-xëcc am, ci la mbooleem xam-xam yi...doxaliinu biddiw yi, ni biddiw yi ajoo ci asamaan ak àtte yi leen di doxal, ni àddina tabaxoo, loolu lépp ci jamono jooju la génn, ñu sàkk yeneen i waat yu bees yu ñu ko tudde. Waat yooyii mooy yi ci bees. Ci benn xarnu la yam ak bii xarnu nu nekk tay, muy ñaari xarnu[...waat yi tubaab yi sàkk, ci ñaari xarnu yu mujj yii, làmmiñ wi xam-xam bi juddoo; waat yooyu ñoo nekkul ci sunuy làmmiñ te waaw yooyu sàkk leen du dara ci nun.   Danuy samp ay kureel yoo xam ne, baat bu ne dañu koy méngale ak moroomam. Loolu boo koy def tay, dafay mel ni tay, liggéey la bob dafay jafe — dëgg la jafe na ndax laaj na liggéey bu bari. Waaye, am nañu foogoon ne tay — ndax loolu lépp dañu leen dul woon wan — am na, nun ci sunu jamono, ñi ma maaseel, amoon nañu ci dem ba [université] daara ju mag ji – ndax daara yi dañoo tegaloo : ju ji ak ji ci diggante ji ak ñatteel bi — ñu foogoon, ndax maneesu leen koo jàngal rekk, ne sunu làkk yi amul nahwu, maanaam amuñu [grammaire], ndax nahwu bi maneesu koo bind, kepp. Gis ngeen fi umpale tollu! Uuŋ! Kon, ba foogoon nañu ne làmmiñu tubaab yi booleem jëlee bisub tay, di leen naw, fàtte fi ñu jaar yagsi...fii tay dangay daal di xeeb sa bopp, waaye boo fàttalikoo fi ñu jaar, nga xam ne làmmiñ wu nekk man na faa jaar. Fàttalikuleen ne tubaab yi ci seen bopp, latee [latins] da leen a ko [coloniser], da leen a notoon ñoom ci seen bopp yitam, ba moom leen, ba yóbb seen férféraan, ba ñu xeeboon seen bopp... Seetleen li [César] daan bind ci [Gaulois] [=saa-Góol] yi, lu nekk daan na ko wax: (Gaulois) fi dàq a toppandoo, loo leen wan rekk dañu koy toppandoo ; mayuñu leen woon ñu man a sàkk. Gis nga ki nga xam ne moo lay not, du la may nga sàkk, da lay xañ xelum sàkk ; day bëgg a royloo xam ne sii mooy sab sirru ; mooy sa mbóot, da koy roy ci bindam, da koy roy ci jëfam , da koy roy ci ni ngeen di jëflantee ba nga xeeb sa bopp.  Loolu la César daan bind ci Gaulois yi ne , dara, ñoo fi dàq a toppandoo!  Làmmiñi (Gaulois)  juróom fukki waat la ak juróom ñatt (58) moo ci des ci farañsey leegi yi, juróom fukki waat ak juróom ñatt. Lateŋ naan na leen, naan na leen ba dara, dara desu ci lu dul juróom fukki waat ak juróom ñatt, moo des ci làmmiñi (Gaulois) ci farañsey leegi...   Kon foofu la ñu doxoon cig notaal. Ba tax na, ci atiy diggante bi ñu tudde (moyen-âge,) bi ñu ci tollee , tubaab yi dañoo xeeboon seen bopp, seen làmmiñi bopp yii nuy naw tay, fàttalikuleen ne ñu ngi ko tuddee woon ñoom làmmiñ yu fooyooy yi, làmmiñ yu amul solo yi , boobu farãse mi ngi tudd làmmiñ wu amul solo, almaa ngi tudd làmmiñ wu amul solo, àngle a ngi tudd làmmiñ wu amul solo, españool a ngi tudd làmmiñ wu amul solo , lu tekkiwul dara ! Tekkiwul dara ci boo ko dendelee ak latin.   Ba tax na, mbooleem xam-xam bi nga xam ne sii tubaab yi dajale nañu ko ci janomo jooju, lépp ci latin la ñu ko delluwaat bind. Jamono yooyu araab yi ñoo indiwaat (civilisation) bi, ñoo indiwaat xayte gi ak nite gi, ñoo ko indiwaat ca Espaañ, waaye bi ñu koy indi, dañuy fab téere bi dendale ab araab ak ub yawuut. Ñu fab téere bi ci (grec) ci araab, tekki ko ci làmmiñu Españool, ñu delluwaat koo tekki ci latin. Noonu la ñu ko daan defee, ndaxte, làmmiñ wi nga xam ne ci lañuy dox muy Españool, jarul sax jàng ! Ba dañu koy tekkiwaat ci latin.   Mbooleem ñi amoon xam-xam ci Órob gépp , ci latin la ñu daan bindante . Ba ci xarnu bii nu génn, GAUSS, nga xam ne man nanu ne moo doon garmib matematig , GAUSS mbooleem téereem yi mu bind yépp dégg nga  ci latin la ko doon bind. Jomboon nañoo bind "science, science" kenn waru ko woon bind ci làmmiñ wu fooyooy wu mel ne Farãnse, walla wu mel ne Àngle, walla wu mel ne Españool . Kenn daawu ko ci def... Fukkeelu xarnu bi ak juróom ñent yépp fableen téere yi ci làmmiñ woowu rekk la ñu ko daan def , fàttalikuleen ko.   Waaye xam ngeen ne bi ñu tàmbalee di génne ci ati diggante bi, bi ñu ñëwee ci fukkeelu xarnu bi ak juróom benn (XVl), ci la RON SARD dal di tàmbali, ñu ne ñoom kat sàkkal nañu, dañiy sàkk it kureel goo xam ne mooy kureel gi ñu tuddee «Dëlloñ ja»(13) mooy  Cercle de la pléiade , kureel gu ñu tuddee Dëlloñ ja, ñu dajaloo: ñu ne daal, làmmiñu mbooloo mi daal jar naa jàng; latin baax na , waaye ñoom dañuy bind ci làmmiñu mbooloo mi.   Leegi, seetlul jamono yooyu ,mbooleem way yi ñu mas a way ci ay latin la ñu ko daan bind, mbooleem luñu mas a way ci latin fàtte nañu ko leegi ! Mi ngi ci kàggu yu, kenn dootu ko xool.  Li daan way, li Du BELLAY daan way, foofu la làmmiñu tubaab tàmbaliwaat di seqiku, di màgg, di yagsiwaat , mu jaral nit ñi ñu jëlaat di bind. Nii ngeen di def tay jii, lu mel nii ngeen def tay, moom la defoon , ci jamono yooyu, ndaxte làmmiñu tubaab dafa fooyoon dégg nga ba jaralu leen sax ñu jàng ko, ndax rekk noteel ga leen latin yi notoon ca cosaan, ba ci jamono yooyu mi ngi nekkoon di leen ngaañ...  moo jëkk a taxaw ne daal, leegi kenn dootul àtte ci àttewaay yi, ci maanaam pénc yi, fi mbaxana mi meññem laar, kenn dootu fa àtte... ci ay latin. Suñu fa deeti àttee dinañu ko wax ci làmmiñ woo xam ne danga koy xam, ndax dañu la daan àtte ba ni la war nañoo dagg sa baat te doo xam...  Yooyu yépp, kon ngeen xam ne li am solo moo di delluwaat  kuñu mas a jaarale foofu, kuñu mas a not ku nekk jaar nga fii .  Irlandais yii tay di xeex ci Ànglteere, Àngle yi yóbb woon nañu leen ba ñu fàtte seen uw làmmiñ , ba nga xam ne mbooleem jàngkat ya, ñoom ñépp fàtte woon nañu seen làmmiñ, ku judd rekk ñu nàmpal ci àngle , ku juddu ñu nàmpal ci Àngle, ba ñoom ñépp ñu fàtte seen làmmiñu cosaan.    Waaye bi ñu demee ba gisaat senn bopp ba nar a bëre, ba delluwaat nangu seen bopp, dañoo delluwaat ca biir kàggu (14) ya, jëlaat nahu yi , di jàngaat seen làmmiñu bopp ba man ko , delluwaat di ko jàngal seen i doom. Noonu la Irlandais yii ngeen gis defoon , waaye demoon nañu ba ñoom ñépp, mbooleem ñi ci jàng, fàtte woon seen làmmiñu cosaan. MONTESQUIEU moo wax ne xeet buñu ko notee , lu noteel nga tar tar tar tar, li fii ak fàtteegul làmmiñam rekk, bu yaboo yaakaaram bañ a tas. Waaye bu fàttee aw làmmiñam, loolu bóli gu dagg la. Kon ñu ñëw kon ci fi may mujjee... ñu bari dañoo defe ne waati tubaab dafa leer nàññ , dafa leer nàññ , booy wax ciy tubaab dafay leer nàññ, te booy wax suñu làmmiñ yi du leer , sam xel day mel ne ay jargoñ ñoo ci lënd. Te safaan bi mooy dëgg.  Boo jëlee tay làmmiñu jàmbur di ko jàng, njëlbeen gi, waat yi nga xam ne ñoom ngay jàng, waat yi day mel ne der wu teref moo leen. Ëmb, der bu teref boo xam ne bii waat yi duñu xooju dëgg-dëgg ci yuur gi, duñu xooju dëgg-dëgg ci xel mi ba xel mi man leen jariñoo ni mu leen war a jariñoo.  Xel mi du dal di not ci saa si làmmiñu jaambur ni mu ko war a note, ba dal di man a jariñoo li ci nekk, wax ji ëmb.        Kooku, làmmiñ wi nga nàmp rekk ci nga ko mañ a jële. Moo waral bu jëkk a jànge ci làmmiñ wi nga nàmp di gëstooti, loolu lay jariñ. Waat yi, dañuy dal di def cëmbëx ci biir xel mi, mbaa ci yóor gi– benn la. Bu ko defee dañu ciy seey, log ba ca yax ba. Loo xam ni lii am na njariñ yuur gi ak xel mi dal di koy jariñoo ci ci saa si not làmmiñ wi, not baat yi, xam li mu ëmb lépp !   Te waati tubaab, li ci ëpp lépp dangay dem a dem ba ca kanam sax, nga door a defe ne xamoon nga li baat bi ëmb, te fekk ne xamóo ko woon, ndaxte képp kat, du làmmiñ wi nga nàmp. Ndax  kepp, der bu teref boobu ma leen di wax, ne der bu ko ëmb la, der boo xam ne du senn, ak lu teref teref du senn. Baat bi dafa nekk rekk ëmb ci biir xel mi, waaye lu ci ëpp lépp seeyu ci. Ba la ciy seey, ñaare mu yàgg...   At yooyu nga xam ne nag moom la baat biy nekk door koo seey ci biir xel mi, at yooyu la ñu leen bëgg a wàññi. Moo tax ñu ne jànge ci làmmiñ wi nga nàmp,  na mu man a def am njariñ. Te dananu ko gis ci xale yi nga xam ne tàmbalee nañu ko ci ñoom: buñu demee ba ñu am ñaar-fukki at, ba àgg fim xel di sàkke, ñi nga xam ne ñoo jaaroon ci seen làmmiñu ndey, jàng ci xam-xam ñooy gën a bari ay sàkkkat. Li nga xam ne mooy li am solo,  moo di xam waat yooyu ni mu leen di jariñoo. Dañoo defe ne baati tubaab dañoo leer, sunu waat yi dañoo lëndam. Waaye li leer moo di wax ji nga xam ne moom ngay méngale waxtu wu nekk ak baat bi, di ko déege ba ni mel... Suma tëbee ne: ellipse, ellipse tekkiwul dara ciy ti. 19/32 laa tekkiwul, dara nga. Moo di, ellipse mi ngi tekki ci tubaab «yées»; yées, nga ne lumu yées? Mu ne yées nag mbege. Yées, nag mbége. Gis nga,  wax ji sax àggul...   Ellipse, yées na mbege,  waaye àgguñu ca sax. Kon nga xam ne baat boobu tekkiwul dara. Li nga xam ne moo tekki dara moo di saa yu ñu bindee ellipse nee nañu yées mbege moo di rëdd wu tëju bi nga xam ne, moo di ndëng wu téju la, dafa tëjuwaat ci boppam – wi nga xam ne wii am na ñaari tomb yu ko diggu,  ñaari tomb yu ko biiru yoo xam ne ay xal la nu leen tudde: Mooy « foyers: FF;».  Kon, yées mbege mooy ndëng wu tëju wi nga xam ne wii am na ñaari tomb yu ko diggu,  yoo xam ne buma jëlee benn tomb ci moom – ... moom mi nga xam ne mooy yées mbege – tomb buma ci jël suma nattee ab digganteem ak ñaari tomb yooyu ko biiru, dayo bu...                   Sax la, buma leen boolee. Maanaam, buma nee miim ak faa.. buma ko boolee ak miim ak faa nàngam, dafa  sax, dayo bu sax la, bu dul toxu la. Dañu leen di jàngal luy dayo bu dul toxu. Yooyu, kon, wax jii nga xam ne saa yu ma nee yées mbege rekk nga xam ne mooy baat bi nga xam ne ëmbul dara daanaka, buma taree lii mu dal di tàmbalee leer ci samam xel. Dangeen ko jàng ayu-bis, mu mel naka seen um xel jargoñ a ci lënd. Bu ngeen ko fàttalikoo, bu jëkkoon ba ñu koy sañ, leeg-leeg sax bu baat bi... bu déggin wi yeexee dugg... ndax... lii moom la ñu tudde dégg baat. Dégg baat moo di tabax wax joo xam ne jii manees na koo tabax ci làmmiñ wu nekk, ba mooy tax baat boobu dootóo ko man a jaawale ak beneen ci mbooleem li nga xam ne lii moom la xam-xamu xayma ëmb. Kon, bu jëkkoon, bu fekkeente ne seen um xel dafaa mas a lënd ba mu yàgg, dangeen di fàttaliku ne dañu daan gunge waat yi ak kàcciri. Booba, dañu daan siime kàcciri, baat bi dal di dugg ci saa si; waaye yooyu yépp kenn sañatu ko. Loolu, da daan dugal... da daan tax… naare muy jàng. Waaye terewul bu nit ki yeexee xam itam, déggin wi muy dégg waat yi mooy mujj wax ji leer, mooy tax wax ji leer. Bu fekkee yaw dangaa jëkk a jaar ci daara joo xam ne dañu lay jàngale ni ñuy waññe, nga ñëw ci daaray ñaareel ji ñu jàngal leen xeeti xayma yoy yemaay yii yépp dégg nga ba mu leer ci seen um xel... Parabole moom itam loolu la tekki... Parabole mooy lu dul ub tëmb, maanaam tëmb bu tëjuwul, lu dem ba bëgg a nekk tëmb te nekku ko; hyperbole mooy lu ëpp ub tëmb. Loolu yépp, gis ngeen ko, lu ci nekk dafa am déggin woo xam ne... dañu koy joxe, wow déggin wi kepp, wax jooju ngay tari mu ànd ak baat bi, a a.i-lno ci sam xel nga xam ni boo neetee nàngam rekk, boo taree baat bi dal di jis mbege gi, dal di gis rëdd wi ni mu mel - lool mooy mujj leer ci sam xel.  Bu ko defee, fu jaare la ci mbooleem daara yi ñu la war a jaarale ba boo yegsee ci daara ju mag ji lii lépp fekk na nga weesu ko, leneen luñu la jàngal itam nga xam ko. Loolu mooy fi nga xam ne fii fi la nit di dox. Moom la ñu jot a def ci làmmiñu tubaab, te jotuñu koo def ci sunu làmmiñ. Kon, sunu xëyee ci genn ngoon bëgg waat yooyu yépp dal di dugg ci seen um xel te duggagu ci, du dal di yombe noonu, waaye gis ngeen yoon wii ci la tubaab yi jaar, bee yagsi fi mu yagsi. Te loolu, noom ci seen bopp, nii nu xeebe tay sunu bopp, xeebe ko sunu làmmiñ, xeebe woon nañu ko seen làmmiñi bopp. Kon, mboolem li nga xam ni tay guddi na, maa ngiy gaawantu jeexal - mboolem wet gi nga ne tey mooy xeetu xayma yi, xam ngeen Ne am na tay jàngalekat bu mag bu tudd Saxiir Caam, bub mi ngi koy toppatoo ba gii wet dootuma ci wax dara... Bi ma njëkkee taxaw di wane ne ay xam-xamu màndaxe, niki xayma yi manees na koo def ci sunu làmmiñ yi, booba, 1947 la... Leegi kon xaynaa ba mi ngi ci loxoom Saxiir Caam.  Kon googu wet dootuma ci wax lu bar. Mu des... Li ma bëggoon moo di ay Saxiir Caam judd, ci wetug càkkeef gi, ñoo xam ne li Saxiir di def ci wetug màndaxe, ngeen di ko def ci càkkef gi. Càkkeef gi, mooy nekk gi, àddina ,sayiirus àddina, bitti bi; àtte yi nga xam ne nii mooy doxal àddina, mooy doxal sayiir; ni ñuy jógee ci suuf bay dem ca weer wa; ni suuf si tabaxoo; ni asamaan yi tabaxoo; ni àddina tabaxoo, ba àddina sosoo ak leegi, ni mu tabaxoo ci sayiir ak àtte yi nga xam ne ñoo ko ëmb, moo xam dangay wàcc, wuti li nga xam ne moo gën a màgg ci àddina ba ci biddiw yi; walla dégg nga dangay yéeg walla dangay wàcc wuti suuf; baa dangay dem ba xareeful; xareeful woon yi ak saali xareeful woon yi. Loolu léep, lu ci nekk manees na koo wax, manees na koo toppatoo. Li nga xam ni moom la nu amagul te war koo am fi saa si moo di ay jàngalekat yii fi nekk dégg nga di xale yu ndaw tollu ci seen digg doole, dégg nga fableen seen i wakkan wékk ko ci ak ëkk, te def liggéey boobu. Man, jot naa cee def lu bari, waaye ngeen dund doyul... ndax war a man a sottal liggéey bu mel noonu... War ngeen koo def itam ci jàngu yaramal yi niki chimie, baat bi ci nun la juge woon moo doo kémit bi ma leen waxoon, kon nag noo ko abal àddina, du ko sànk.  Kémit Egybtiense, ñoo ko dàqoon ku nekk ci àddina. Ba tax na baat bi moo mujjoon di tekki seen réewum bopp; baat bi moo joxe chimie, kimiya moo joxe chimie. Kon baatu chimie, seen baatub làmmiñu maam la... Àddina ka ni luy doxe, mbooleem àttey jàww ji, jaww ji ak dàkk gi ni ñu deme, dàkk gi ak daara ji ni ñu duggantee, mbooleem xam-xam yooyu amul ci daara loo xam ni nii maneesu koo wax ci wolof. Tolloon woon nañu ci jamono joo xam ni jii, dañoo defe woon ni jaww ji dafa mel na rekk ndab loo xam ne lii dafa ëmb daara ji te jotewul ak moom dara.  Xam ngeen ni, bi ñu demee ba xam-xamub kajuteef dikk, EINSTIN taxawal ko, ci la ñu dem ba xam li dàkk gi jote ak jaww ji; baxam itam dàkk gi, di yàggaay bi, ak jaww ji ci seen bopp li leen lëkkale, ñoom ñaar itam ñu xam li leen lëkkale ak daara ji nga xam ni moom la ñu ëmb— te ci jamony NEWTON dañoo defe woon ni jotewuñu ak daara ji ñu ëmb daara... Yooyu yéep luñu man di jàngale la, di ko man a leeral ba nit ñi xam ko. Xam ngeen ni tey bu fekkoonte ne suuf sii nii mu taxawe ci maanaam, niral leen li may wax noonu, ci ni nga xamante ne nit ku nekk ak fa mu tollu ak na muy doxe, na la jamonoom di doxe, na la jawwoom di doxe itam. Bu fekkoon te ne tey jii dañoo fab ay dugal leen ci benn korba (15), ñu dugg ci benn korba bi, te ñu am ñu jàpp ne, xam-xamub suuf àgg na ci ñu man a sànni korba boobu muy doxe gaawaayub leer  du àgg ci gaawaayub leer sax ndax bu àgge ci gaawaayub leer dootuñu dee, dara dootul soppiku, kon dañuy génn jamono  waaye ñu dem ba jub gaawaayub leer; ñu ngi ci biir korba bi, korba yii ñuy sànn ñuy dem ca weer wa di dikk... bis buñu manoon a xiibal korba boobu, ba mu dem ba nga xam ni bii dem na bay mengaloo ak gaawaayub leer  te àggu ci, korba boobu di dox ña ko yor bekk ci biir, di natt seen jamono; ñoom ñi ngi yor lu mel ni nattukaayu jamono yi nga xal ni moom la ñuy yor, niki montar bii ma yor ak lépp loo xam ni moo may wan fu waxtu wi tollu, ñu yore seen nattkaayu waxtu di natt waxtu yi di natt. Bis yi buñu nattee ba ne natt na ñu juróomi at, dellusi ñoom tàggoo na ñu ak suuf, nekkatuñu ci suuf. Nun noo ngi natt noo ngi yor sunu nattkaayu jamono, di natt yaawaay bi ; ñoom dem na ñu, ñu ngi suux ci jaww ji, di natt seen jamono ba ñaari at ak genn-wàll, (2,5) ñu natt ko— dégg nga dégge nga ci ni ñuy natte ak ni seen ñëwee dinañu fekk suuf bijjaaw, seen i sët bijjaaw. Dinañu fi fekk seen i sëtaat, fekk ñoom ñi ngi toll kepp bu fekkee nit ki mi ngi fiy jóge ci ñaar-fukki at ak juróom (25) booba moom, dinañu dellusi am fanweeri at (30) fekk fi seen i sët ñu bijjaaw, seen i sët la ñu fiy fekk ndax seen i doom dañuy dee sët ya ca tegu dee ba sët bi ci des ñu fekk ko mu bijjaaw...  Kon gis ngeen ni jamono deme kon, buñuy wax yooyu yépp warees na ko man a andi ba mu dugg cim xel, ba ngeen xam dëgg-dëgg ni  àddina tabaxoo, ba ngeen xam itam li ci di ay kéemaan, paska lu la xam-xam wan ci lu leer, di na la wan lu ni tollu ci lu lëndam, lu leeragul —dégg nga koo xam ni dina doy kéemaan. Ngeen xam mbooleem li ñu tudde... ni biddiw yi juddoo, ni ñuy tàkkale seen i kàttan lakke seen kàttan géep, ba kàttan gi jeex, ni biddiw yiy rëse, ak bu ñu rësee, fi ñuy jaar fépp, ñëw ba nekk biddiwu sëfatul, sëful; jóge ci dem ba nekk biddiwu pax mu ñuul; ndax àddina soosu day walbatikuwaat, dellusi ginnaw, di tàngaat ba àddina tukki, ciw tàng, walla àddina day nekk rekk ba tàwwiku, nu miy def fi mu nekk, ndax fii nu tollu àddina day tàwwiku, day tàwwiku rekk, amul doole joo xam ni jii, man na koo delloosi, ba mu dellusiwaat ci boppam. Kon àddina day dee ci ab sedd.   Yooyu yépp foofu la xam-xamub bitti bi tollu yaneen yu ni deme, amu ci lenn loo xam ni maneesu koo wax, ci ay wolof, jàngale ko ci, ak làmmiñ yi ci des yépp…        Mboolem li nga xam ne sax mooy xeet yi, lépp la ñu ci man waxi Sciences, ci xam-xam, waxuma ak li nga xam ne lii mooy xam-xam bi tukkee ci nit. War ngeen a tàmbali di bind ci làmmiñ wi, di ci taalif, di ci way, di ci wesar, di bind di wesar, di bind di taalif; dangeen di xam li wuutale taalif ay way ak li ko wuutale mbindum wesar. Dangeen di sàkk jëmm, taalif jëmm la joo xam ne danga koy tabax ci biir làmmiñ wi; du jëmm joo xam ne man nga koo laal nii, waaye jëmm ji fés na tabaxu, ndax te baat bu nekk ma nga nekk fa mu war a ne, te bu fa jógee rekk am lu rës, mu ànd ak rafetaayu boppam boo xam ne bii mooy tax mu des fi ba fàww !  Yooyu yépp dingeen ko man a def ci làmmiñ wi nga ne moom ngeen nàmp. Ngeen teg ca sax rafetal, xam-xamu rafetal bi nga xam ne moom la Yàlla tabaxe àddina sax: loo xam ni jàkkaarloo nga ak moom tay, di ko xool, mu rafet ci say gët ba nga ne kaar, lim bi nga xam ne moom la ko Yàlla tabaxe boo ko jeexee danga ko ci gis. Yooyu yépp miin ngeen koo jàng, loolu lépp luñu man a wax ci Wolof la, maanaam xeetu "esthétique." Yooyu yépp xam ngeen ne lim boobu moo di bii: 1,618. Lim bii mooy lim bi nga xam ne boo xoolee moo xam ab xarkanam la, moo xam ab tabax la, moo xam loo xam ne lii mooy yi nu ma doon won tay, "oeuvres d'art" yi ngeen ma doon wan, loo xam ne xool nañu ko ci te mu bindoo bind boo xam ne bii am na ci càkkeef bi, ba nga xool ko ba mu rafet ci sa bët ba nga ne kaar, soo ko ëmbee ci ñeenti kon boo xam ne dafa am ab guddaay ak ub gàttaay ëmbeel bi, wax naa leen ni ñuy ëmbe. Boo jëlee kon ñenti kon yii nga xam ne dafa am guddaay ak ub gàttaay.. boo tegalce seeni guddaay AB, teg ko ci AC mu jox la dayo bi, ba fàww : 1,618 (16). Noonu lay deme. Boo jëlee nopp bi rekk, boo jëlee bakkan bi nii def ko ko, muy noonu! Boo jelee bët bi ëmb ko ci itam , boo leen tegalee mu joxaat la lim boobu. Boo fabee jóolooli yi (17), ni jóolóoli yiy màgge ci àddina, ni leen Yàllay di màggale nii, boo jëlee bu ndaw bi teg ko ci bu mag bi itam - ni jóolóoli biy màgge - ba tay benn la; lim bii la lay jox... Kon, mooy lim bi nga xam ne moo nekk ci àddina te mooy lim bi nga xam ne moom lañu tudde.. dogub wurus:  Lim bii, Misra a ko njëkk a feeñal, Grecs yi ëndi ko, Renaissance ci bi tubaab yi delluwaatee dekkal ko cib xam-xam: cathédrales yi, boo gisee dégg nga jëwal cathédrales yi ni ñu ko tabaxe, yooyu yépp, lu ci nekk, boo ko jëlee lim bii nga ciy fekk. Boo jëlee itam nataalub MICHEL-ANGE, walla nitaalub Léco-nard de VINCI, walla nataalub moo xam baneen kile... kuy jëfandikoo mbooleem lu rafet la ci àddina, boo leen jëlee itam , pentuur yi nga xam ne def nañu ko, nataal yi fu def, soo leen defee nii ma wax, boo leen jeex ce, cambar leen, ne ma ko wonee, kon itam lim boobu ci ngay delluwaatateeti, mujj ci, moom ngay delluwaat gis (18). Yooyu yépp kon mu wan leen ne Wolof man naa feeñal, manees na cee jariñoo, mboolem loo xam ne tay xeetu xam-xam la, te tubaab di ko jariñoo, moo xam ci xam-xami càkkeef gi la, moo xam ci xam- xam bi nga xam ne day tukkee rekk it ... ci birub nit - dégg nga ci la... Amul wenn làkk ci àddina woo xam ne sa baati kese yi nga judduwaale rekk ngay jariñoo. Boo jëlee farãse, màngasiin magasin araab la, miskin mesquin, araab la, amiral araab la, algoriuhme araab la, araab la; baat yi yépp. tubaab da koy jariñoo, te cosaanu araab la. Am na waat yoo xam ne ñu ngi jóge ci yeneen làmmin dugg nañu ci farãse itam... Téere bii mooy liggéey bi ma def ak mbëggeel ngir dellu tuuti ci teraanga ji ma jotoonci biir Wolof yiIndiwuma lu beesDama dajale rekk léebuy wolof yi nekk ci yeneentéereTéere yooyu, lim nañu leen ca mujug téere biiAm na ay léebu yoo xam ne niñu ko waxe wuute na ci yenn diiwaan yiNoonu, dugal nañu léebu yi ak seeni wuuteci téere biLéebu bu nekk bind naa ci ban téere laa ko jëleMooy lim yi nekk ci diggante xala yi.Ñaata ci téere yooyu ñu lim ci muju téere bi (maanaam téere yi léebu yi jóge) boolenañu ab léebu man nañu wone ni léebu boobu siiweMaanaam, su ñu fekkee ab léebuci fukki téere, léebu boobu moo gëna siiw léebu bu nekk ci benn téere kese.Léebu wolof yi ëmb nañu xam-xam ak ràññee yu bareXeet yépp man nañu jàng lubare jaare ko ci léebu wolof yi, ci lu jëm ci luy baax ci nit ci kaw baaxi maam –maanaam diggante nit ak mbokk, ngor, jom, faayda, teraanga, sutura, sago, muñ, fit,njaambur, maandute ak ñoom seenXalaas, ngor wàññiku na lool ci Senegaal rawatinaci xale yi Xëyna téere bi man na fanq ag wàññikoom te denc xam-xamu maam yangir jamono yiy ñëwMooy sama yéeneYal na la Yàlla barkeel, yaw mi jàng téere bii.Musaa Saar (mi tudd itam Richard Shawyer)Aar moo gën fajAawo, aw la tuddAawo buuru këramAaye na, aayeetul keroogAb dag du bëgg moroom maAb lonku, daar a ca gënAb yeel bu ëppee ab lupp booba jàngoro rax na caAbb delloo la santÀbb, delloo ca gënÀddina ak li ci biiram jarula xiirook a õaayooÀddina, ànd bi géléem laÀddina daramba laÀddina du cere, waaye dañu koy laaloÀddina du cere waaye lu mata laalo la.Àddina du cere waaye dees na ko laalo.Àddina du daraÀddina du kër, xaarukaayu dee laÀddina du lijjantikuCa xeexub Badar la lëje woonÀddina gudd nab tankÀddina jigéen la, ju fu mu tollu, mu ngi ëmb te kenn xamul lu muy jurÀddina, kendandoo laÀddina kenn defaru ko ci benn fanÀddina këru naxekaay laÀddina li muy yaatu-yaatu, ñaawaay a ëpp wóllare taarÀddina mor yowÀddina, ndoxum joor la ; buy taa, mu ngay õiis Àddina Njéeme la tudd, sant BaÀddina njoowaanu golo la, garab gu nekk lay wékkuÀddina ñett a ci gën : àjjana biti, ak weerteewlu ak mëneek say dëkk, ak kula gis bëgg laÀddina ñett a ci gën, am a gën, man a gën, xam a gënÀddina, ñett a ci di yóbbal : ab xame, ab taar ak mbuusÀddina ñett a ko jàpp : saxle, gub sax bi, ak sax mi Àddina ñetti fan la, démb ñoom baay, tey ñun, ëllëg sunuy doomÀddina potu ndaa la, ku naan jox sa moroom mu naanÀddina, reenub ñàmbi la, kenn xamul fu muy dammeÀddina weeru koor la ; feek jant sowul, juubu du weesDund gu jeexagul, weeru koor la : juubu weesoogu caKoor gu jant sowagul, juubu weesoogu caÀddina wori neen laÀddina yagadeete la, koo ca gis ngaa ndëndam, mu ko tëggal ; noppam neko : yàggleelÀddinaa neex ba ku dee, ñu bàyyi laak say gëñÀddinaa ngi ci sunu kanamÀddinaa tëradiÀddinam xel, gën jamonoy bëtÀddinam xel, jam na gëtÀddinay gët, jamanoom xelÀddiya ak moyaal, loo ci lekk, boo géexee, mu reesAg mbokk, dañu koy dox, mbaa ñu wax koAg roy-dàq a fi yéesAk lu nar teela xéy, bu dëgg gontee, jot koÀkk àkkum gaynde, song songum bukki Alal fajul dee, gàcce lay fajAlal du faj dee, gàcce lay fajAlal joo gis, alaa ka fa baAlal yu bare, yaram wu wér a ko gënAlalu golo : ca lex baAlalu jaambur ba la sant Alalu jaambur ba fa la sant Alalu ku sàggan, ku farlu moo koy jariñooÀllaaxira bopp du fa doxub joorAlxamdulilaay ju àndul ak coono, amulAm bukki yomb na, waaye bukki buy xalam a jafeAm : gore, ñàkk : goreAm joo gis, indee ciy tegu“Am léegi” a gën “daa am ci kanam”Am na baat bu doonte xexer, nga daloo koAm na bukki bu õexalul, te jégéñ kërAm na i bët yu gëna réy as gémmiñam“Am naa géléem ca Gànnaar” yomb naa wax, Am naa géléem ma nga GànnaarAm ndaa, toj ndaa Am nopp yu firéeku, taxula am dég-dégAm réew, su fa lingeer dee fecc, ku fay woyaan doo rusa yaõasAm saxul, ñàkk it saxulAm soow dina ëppela bare, wande du ëppela weexAm xaj moo gën, am nitAm yàlla yàllaay Buur, Naak yàlla yàllaay BuurAmuloo salaamaalekum, amuloo fanaan leen jàmmAna golo aka xastey daar-daar ? Ana goloo ka xastey daar-daar ? Ana golo aka xaste ay daar-daar ? Ana golooka sàngoo mbàjj bay taamu nimoro diis ? Ànd ak filiks fetal damel, ànd ak damel fetal filiksÀndandoo sag maas, diir koo yemal mbaggÀndandook say maas, diirook koo yemal i mbaggÀndook waa new, waa dugóor raw laAndulook waa ndugóor yi, te waa nëw yi raw nañu laAñ ci, te bu ci reerArdoo néwi, ñu tup MalalAs gor dina dugg ciy naxamAsamaan lu mu taw-taw suuf àttan koLu asamaan taw, suuf mën na koo dékkuLu asamaan taw-taw, suuf dékku koAsamaan moo di buuri mbaarÀtte bor ak feyÀtteb bor, fayAw doj du yàgg géej ba tax mu doon aw jënAw fas, manees na koo wommat ba cim ndox, waaye naanloo ko te marul,maneesu ko Manees naa wommat fas ba cim ndox, waaye maneesu koo naanloo teneexu koAw naaru-góor lu mu mëna mëna daw ñu bàcc ko ab yarFasu naaru-góor, lu mu mën-a-mën daw ñu làbbili koLu naaru-góor gaaw-gaaw, fàww ñu làbbali koAwma ginaar siiru sikk ma duma ci fekkAy du weesu baay dee naAy du yem ci boppub boroomAy du yem ci boppu boroomamMusiba du yem ci boppu boroomAy wax yu bare, du may lu ñu lekkAyi waay jàmmi waayBa béjjéni kuuy di lëõaaru, mag ñaa nga fa woon, te mënu ñu ca woondaraMan maay béjjén, bi may déng mag ñaa ngi fi, dañu cee mënuldaraBéjjénum xaaf ba muy woñaaru, mag ñaa ngi fi dan cee mënuldaraBéjjénu xaaf, ba muy màgg bay wëndéelu, booba mag ñaa nga faBa feneen amee ba-tey, kenn sonnatulBa mbott bëggee tollu niw ñay, daa funki ba toj te sottiwulBa nga déggee mbott mën nam ndox, ma ñu baxal taxul ñuy waxMbott mën na ndox, waaye du mu tàngMbott a gëna bëgg ndox, wànte mu tàng bokku caBa nga séenee ron, ron a la jëkka séenBa nga laata séen ron, ron a la njëkka séenBa ngay séen puj, puj a la jëkka séenBaadoolo, boo ko nee kaay jël sa teraanga, mu bañ, danga koy joxtoroxalamBaadoolo bu bañee liggéey, bañeek mbokkamBaadoolo bu ragal naaj ragal na njariñamBaadoolo bu bañee naaj, bañ nak mbokkamBaadoolo, ci buntu néegam lay tawteeBaadoolo dafay yemale bëgg-bëggamBaadoolo du ne moroom ma : “jógal, ma toog !”, waaye bu jóge mu toogBaatu dëgg yomb naa xamBaax ak bon, loo ca mana nëbb dafa wóorulBaax alalu Yàllaa : xarit ba la koy joxBaax ci sa alalBaax du taxa ñàkk i noonBaax ndey, baax baay, baax ci bopp a gënBaax sabaarub dugub la ; fu ñu ko fabe, ay fepp ruus faBaax yàggBaay, wékkukaayu yëre la, buy dem yëre bi ci gën lay solBaayo bu fattalikoo soxorJirim, bu fàttalikoo, soxarBàkk nga NjaagBakkan du jaayBakkan, jàmm la bëggBakkan jekk na ci xar-kanam, ndaxub giseBakkan waruw dàll la : fa muy dagge doo ko yëgBakkan waru dàll la, buy dagg boroom du ko yëgBàkkanu julaa ngi ci làmmiñu penkatBala góor a baax, biiram réyBala kenn mëna làq ñeme li lay dàqBala mu ne mux-mux, ne war-warBalaa mu naan nux-nux, ni war-warBala nga am dara, nga wiccaxndiku sa nàq.Bala nga jiitu, jotBala nga jiitu, nga jotBala nga lekk ubbil sa gémmiñBala nga ne “naam”, ne faBala nga wuyu nekk faBala nga naan naam, ne faBala nga réer jogBala nga sànni, diirBala nga togg, am rëndBala nga tontu, jëkkala déggBala nga tuufu, féetal i bëtBala nga wuti jabar, wutal goroBala nga yaraan, jëkkala yaruBala ngaa aj kumboo, aj sa boppBala ngaa dem lii moo neex, fàww nga jaar ci sonnoneenBala ngaa fajaan, jëkka wérBala nga fajaan jëkka wérleBala ngaa fajaan, wérleBala nga fajaan, fajal sa boppBala ngaa gësu, dalBala ngaa gore, goor ci dara.Bala ngaa gore, am ci loo goorBala ngaa ñend géléem jot bakkan baBala ngaa ñand géléem, jot ca bakkan baBala ngaa toj gémmiñu sàmm dangay xam la mu waliisBala ngay fél gémmiñu sàmm, nga xam lu mu waliisBul fél gémmiñug sàmm te xamoo la muy waliisBalaa ngaa toj gémmiñu sàmm, xaaral ba xam la mu waliisBalaa ngaa pes gëmmiñu sàmm xam lu mu waliisBala ngaa mbej Samba, xamal la muy waliisBala ngaa toj gémmiñu sàmm, na nga xam lu mu waliisBala ngaa xam luw taat di jëriñ, mbate toog joteeBala ngay xam li taat di jariñ, toog jotBala ngaa xam lu taat di jëriñ mbee jékki joteeBala ngaa xam, xamadi xaw laa reyBala ngaa xam, xamadi xaw laa gaañBala ngay xam, xamadi rey laKu daa-ta xam xamadi xaw la reyBala ngaa yóotu, fa nga dëgg dëgërBala ngay tuufu, teppalilBala ngay wut alal, na nga wut nit ñiBalaa def tem-tem ne war-war Bala mu naan tem-tem ne fet-fetBalaa ginaar a duggati ci ngunu, yër koBalaa ngaa dundal ña ca mbedd ma nga dundal ña ca kër gaBalaa soloo baax, solo yàquBant bu dëng bu ko ëpp doole koy jubbënti Bant, lu mu yàgg yàgg cig dex, du tax mu soppiku jasigYàggaayu bantu ron ci ndox, du ko taxa doon jasig Bant, lu mu yàgg, yàgg ci dex, du ko taxa soppaliku jasig Bañ loo mënula wàññi dara, mook bëgg yemBañ mbey du tee dégg ug dënnuBañi daaw su bëggee ren, pexeem a joyBañu démb bu nangoo tey, pexeem a joyulBañuma ku ma tarka, waaye kenn du ma laabBare dugub, fekke déwén a ko gënBare ñeex, bare ceree ko gënBarigó yëgul damsaan, ca la ñ ko duyeBarile, baaxlee ko gënBaroom jur ci sa tool taxul nga yett giirKu baroom jur ci sa tool, taxti la yett enguBasi, góor a koy beyBataaxal boo bëggee mu leer doo ko binde baleBay ci sa toolu sëriñ bu doon maye barke kon seeni doom a cay jiituBàyyi sa teppeeku, yokk sa wëñBàyyil bésub, jekkul ci nit ku yiwBàyyil xal, mu gëmmBëccëg tëdd, weer wa torox laBeg raay ni tillug beyaatBëgga dëkkandoo mànjaago duma taxa sant gomisBëgga dem taxula dem, mëna dem ay taxa demBëgg-bëgg, kapitenu boroom la : fu mu ko fekk maajloo koBëgg-bëgg yee wuute, moo tax njaay may jar ca ja baBëgg i ween du ma taxa takk i ngegenaayBëgg jiba, duma taxa gaar sama dënnBëgg i ween du ma taxa takk i ngegenaayBëgg xaritu pël du ma taxa booti sëlluBëggu yàpp, bu mu la taxa lekk méddBëggu yàpp bu mu la dugal ci galgal aw ñeyBëggu yàpp bu mu la dugal ci wonnub suññéelNamm yàpp du ma taxa lekk war-waraanBëgg ju sañul feeñe, mook bañaalé yemBëgg naa la, maa la raw mënu koo feyBëgg xaritu pël du ma taxa booti sëlluBëgg, yëg a koy feyBëgga nettali sa gént, nettali sa géntug moroomBëggati ma laax, ba sama bopp def wosBëgge bu la xañulee, booba bëggee gooBëgge du mat, ngor matMbëgge du mat, ngor mat “Bëgg naa la” ak “bëgguma la”, jarul soowooBëggu yàpp, bu mu la taxa lekk méddBëggu yàpp bu mu la dugal ci wonnub suññéelBëggu yàpp bu mu la dugal ci galgal aw ñeyBëggum ñeex duma taxa dëppoo cin lu tàngBéjjén du jëkka sax boppBéjjénu nag jégeñe na lool, waaye bu ñu laalee du sagos boroomBenn lam, du jib daalBenn lam du fëggBenn loxo du tàccuBenn nopp, ku ca jëkk watBenn pombiteer bu nëb yàq na pañe.Benn tànk doxul ug mbokkBenn teraanga du war moroom ay tànkuBenn xel doyulBéntéñe doõõ du ker, waaye moom lañu taamuBëñ a di sakketu gëmmiñBëñ ak làmmiñ a dëkk, waaye danuy dajeBëñ ak làmmiñ ñoo dëkk, bés bu set dañuy xuloo, waaye dañuyjubóowaatLàmmiñ ak bëñ a dëkkBëñ du ree jàmm ! Bëñ weex na, waaye deret a ko lalBëñ bu weex tàll, te deret ju ñuul kukk lal koBëñ de na ree, wandey deret anga ca suufamBëñ weex na, nde deret a ko ronuBérab bu nekk, la fay ñuul, moo fa dib ñagBérab, la fay ñuul a fa dib ñag.Bérab bukkeek mbaam yàgg-yàgg mbaam ay deeBérab bukkeek mbaamBëre bëy duma taxa ngénte doom ju ma jurulBëre reenu ñàmbi la, kenn xamul fa muy dammeBëre, reenu ñàmbi la ; fa nga ko foogewul lay dammeBeref ku ko mayul diw, bàyyi kook diw sa ka yàlla joxKu mayul berefus ndiw, bàyyi kookus ndiwamBerkelle lu mu rëy-rëy, du ko taxa nekk naaru-góorBés a nga di déwén : boo ko waxee gone, mu foog ne tabaski laXale boo ci ni ba déwén, mu defe ni Tabaskee tax ngay waxBés boo gis, day leb walla muy feyBés bu nekk ak la cay wara xewBés bu nekk, bés lay fayBés bu tawee, lay teg ca, lu ñu jiwoon dana sax, ku ko fekke doo né suuy.Bés du ñàkk day soreBés du ñàkkBési Yàlla yi du (ñu) jeexBésub dee du bésub dundBésub dund du bésub deeBët, bu reerul añBët bu rusul, tojBët bu rusul, tuuruBët bu woree sewBët du gis la koy fattBët, la koy fatt, du ko gisBët du jooy lul lu mu xamBët du yenu, waaye xam na lu bopp àttanBët du yenu, waaye xam na lu bopp antanBët du yenu, wande lu bopp àttan xam na koBët kàttanBët yu naqaree gën foo fi nekkeBëti saa-wëtëBëtu mbëggeel du gis meloBëtub mbëggeel du xool meloBëtub mbëggeel, jéll nab gàkkBëtu mbëggeel jéll na ab gàkk Bëti mbëggeel, jéll na gàkkBëtub tan jéll na méddum sanqaleñBey, ci sa wewu tànkMbey ci sa wewu tànkBey ci say óomBéy, bu àndul ak béy ya, ànd ak cere jaBéy dana dagg, daggaale moroom maBéy du gëmal gënnBéy du raas déemi guddiBéy wéy na mbuusBéy wees na mbuusBéy bi ñu yàpp, wees na mbuusBéy wu ne, am nag déemBéy wu ne am nag déem, (te yaay samag déem.) Bëy wu ne am na ag déemBeykat du jéggib toolamBiir du def bar ca a ku desBiir du suur, xel ay suurBiir dug palBiirub ribaa jarula ñee boroomBitéel amul xàncBokk meen, taxul bokk jikkoBokk ndey du tax mennBóli gu dog, doktoor amu ca pexeBóli gu dog, tiiñ nab doktoorBóli gu dog tiiñ na ab doktoorBóli gu dog, doktoor mënu ci daraPut gu dog tiiñ na doktoorBóli mbedd la, waaye nag du ca saawoBon a gën gannaaw baax ; baax a yées gannaaw bonBoo amee xaritub gunóor, bu ko tas cib kekkBoo baaxee ñépp a lay jur,Boo bonee sa yaay dugg coonoBoo bëggee jàmm, féexëlël sa xolBoo bëggee xam luy muñ, amal jabarBoo bëggee xam luy laabiir, amal doomBoo déggee “jaar bëgg naw sëb”, newul ñu boole kook moom toggBoo doon góor dangay sol màntó di war naaru góor, di dañal; bi ngay jigéenyaa ngi dog buumi gàcce, di bëgg lu baax, di bañ lu bonBoo fa sànnee bàttu mu tag ! Boo gajjee am ngeer, ngeer rekk a fay jebbiBoo gisee ku def lu mu warula def, bu ko farfarleBoo gisee lëf lëf a tax, boo gisee yàpp, rab a deeBoo jombasee, danga xaalBoo lekkee ci ndab, ubal ba mu jekk, teraanga laBoo luuboo, ba luubu, bu la Yàlla yeetalee nga nelawBoo ma jàppee fu Yàlla nekkul, rey maBoo mbaam mbaamloo, ma lawbe-lawbe luKuy mbaam mbaam lu, ma lawbe lawbe luBoo nee laax bi tàng na, mu ne mbott suyal xoromBoo reeyee lëf a la reelooBoo waree fasu mbaax ñu war fasu waññ topp laBoo xejjatee ci péey ba fa jee jaBoo yëkkëtee ab loxo ne yëguma kenn, yëkkëtil beneen bi ne kenn yëgumaBooba Yàllaa laaxul géej ; moom mi moom géej, moom sanqalBooy aji Màkka, dëkk boo romb am na jàkkaak yilimaan, waaye Màkka layaakaar ja neBooy gunge boroom biir buy daw, bu dawul, bul dawBopp, bu àndul ak bët, du mëna fajaruBopp bu nara barkeel, nopp ya cay sax day dégg um ndigalBopp bu naree am jàmm, yàlla da cay saxal nopp yuy déggBopp bu am njeriñ, noppi moo ca saxBopp du ngir karaw keseBor du am rakkBoroom bakkan bu ne la “mbas maa ngoog”, nee ko : “fas Yàlla”Boroom caq war nay moytu boroom baatub neenBoroom caq day moytu boroom yoqeelBoroom dëj mën naa jooy ab dëjamBoroom dëj bi mën naa jooyub dëjamBoroom doole xamul ndànkBoroom kànjaa mana maafeBoroom karaw gu ñuul ñàkkul daraBoroom kol gu weex, day moytu boroom xàndi tiirBoroom yére yu weex war naa moytu boroom xàndig tiirBoroom lal a xam i màttamTëddji lal, moo xam ay màttamBoroom lal a xam màttu lalamBoroom làmmiñ du réerBoroom õàdd yëgul boroom pañeBoroom õàdd faalewul boroom paneBoroom õàdd wu dakkul yëgul boroom paneBoroom ndékki, ku ko jëkka yeewu tëddaatBoroom-kër, ku ko jëkka jog, dinga tëddaatBoroom ndéegó, ku ko jëkka yeewu tëddaatBoroom njëg a yab luy jaayBoroom tubéy, bu jàngoo, solBoroom tubéy saayu jàngoo solBoroomub dég-dég day moytub giseBu bëgg-bëgg doonoon jëmm, dina bëmëx boroomam ci kàmbBu bët setee, ku ñaaw rusBu bëy dàqee ab sàcc ci kër, xaj war naa rusBu bëy dàqeeb sàcc ci kër, xaj war naa rus.Bu caaxaan wéyee, dëgg a desBu cooroon jeexee, bët sébbiBu cuuj màggee, ñu bàyyi ginaarBu daay tàkkee, gisoo bàqaar, am na lu ko téyeBu dee bala ngaa xam ñu wax la, bu ñu la waxee itam doo xamBu dee ku ñëw nga ni du waa ji, léegi waa ji romb la ànd ak gaa ña, te dooxam ni waa jaaBu doom yàkkamtee génn kër baayam, yaayam a yàkkamtiKu xeeb sa këru baay, sa ndey a yàkkamtiBu dul wonteek benn kenn du ni ñaar Bu dul woon benn, deesul xam ñaarBu for yombee, sëgg jafeBu fukk dee gas, fukk di suul, pënd ay bari waaye pax du fa am.Bu ñaar di gas, fukk di suul, pënd ay bari, waaye pax du amBu gudd nopp doon taxa dégg, kon mbaam kenn du ko dóorBu gune yaroo lu mu am jombu koBu guney yéeg, du tàggoo, waaye bu daanoo ñu yëg koGone, bu dee yéeg du taggoo, waaye bés bu daanoo mag am cawyoonBu jamar naagu, ndegam sarweet a ngi dundBu janax doon xumbal, ñag boo séen muy xóoyBu jëgg sippee mbaam féexBu joxe doon taxa ñàkk, kon ku watu doo sëqBu kenn dee gas, fukk di suul, kan ma dana yeexa xóotBu ko defati wóorul, dootu ma ko defa wóorBu la am-am taxa bew, ndax nàkk du weesBu la asamaan jegee, fexeel ba laal koBu la bukki tooñee dumaal gayndeBu la gumba wooyee ci galle, booba dafa dëgg ciy dojBu la jëgg fenee yóbbante koBu la mbaam wéqée bul feyyuBu la mën-ngawar jayee ba nga mafñàndum saaw, boo fa jógee, loo amatijënde koog tegKu mafñandum saaw, bu déwénee loo bey mu yem cig tegSu la mën ngawar jayee ba nga mafñàndum saaw, boo fa jógee, loobayati jënde kog teg Ku namm ngawar taxa mafñandu suñeel, bu ren dee déwén loo am teglay jarBu la ngelaw mayee mbaam, ngelaw a la koy xañBu la ñàkk taxa ñànkiBu la ñépp dee déglu, dangay wax lu ñépp mëna déggBu la sa caxkaal dugub neexee ba nga néeg koo suqi, bu sekkee du lanoppalBu la caxkaal dugub neexee, ba nga néeg koo suqi, bu sëkkée du labarilu njariñBu la sa xaj bawul, xaju keneen bawlëBu la taar bi taxa bew, ndax laago du weesBu la Yàllay tàccoo feccal ba lay bàyyiBu la yàppu bopp réeree, làmbal sam kaaõBu la yàppu bopp umpee, làmbal sam kaaõKu sa yàppu bopp réer dangay làmb sam kaaõBuleen xeeb bataaxal, lu mu tuut tuut wax lay indiBu lëg lekkee aloom, na ko gërëme coy Lëg su lekkee aloom war na koo gërëme coyBu lëg mosee aloom, na ko gërëme coyBu lëg ñamee aloom, na ko gërëme coyBu liir juddoo sex weenu ndeyam, am na lu mu ci jublu : dundBu loos wu gudd doon taxa falu, kon giléem du fanaan bitiBu ma jiitu ci sama mbojjBu mag amee sutura moo ko may boppamBu mbey matee faj baaraam desBu naar sonnee wax i wolofBu ndab xatee, gaana jooy,Xulóol du màtt saamaan,Nag du màttMbaam du daan,Dax du jaaru,Nen du maajNjoolum peñ du lugat baag,Béy du tol na géléem-saarBu ndongo sañoon, tawu mburu di am bés bu nekkBu ndox tuuroo, an bàq a desGannaaw ba ndox tuuroo, an bàq a des mbaa rootiyaatBu Ngaay neexee, Mexee taxBu ñu nee Ngaay neex na, Mexee taxBu njaab yàggee gawar feeñBu nu demee ba ca cippaa ndaw ja, yuux dina jibe fu ñu ko foogewulBu ñ nee “guy ga”, na ne “daqaar ga”Bu ñalingaanee, Ngoy a ngay boot doomamBu ñam tegee, ku fekke ci ngaBu ñépp melee nib yaafus, tool booyBu ñépp yemee, am ñu gedd seen cërBu ñépp yemee, am ñu gedd seen wallBu ñey dee xàll babal, doom yaa taxBu ñey dee xàll baabal, doom jaa taxBu ñey dee xàll mbabal, doom yaa taxSu ñey dee xàll ab àll, doom yaa tax Bu ñey xàllee babal, doom jaa taxBu ñey juree, meew baawaanSu ñey juree, soow bare, meew baawaanBu ñigg dogee weñ, tëgg yaa ca waxBu ñii di jooy, ñee ngay reeBu ñu dee wax leeraayu weer, booba jant a génnulBu ñu la suqiwul, nga naawBu ñuy werante wurus ak similoor, booba taylee jotulBu pënd wuree, fattu bareBu raadu nee yàõõ baxaw bëgga booy, boo bëggee jot sa jikkoy baay sàccalab jànqamBu reer doon doy, reeri daaw ya doyBu sedd jamee ku amul cangaay dangay bankuBu sef neexul, seppali du neexBu sëkk amee, damu taxawBu sëllu yooy, bu giir deme neenBu sikki demee, sàkka taxawBu sikkim lakkandoo, ku ne sa bos ngay feyBu sikkim lakkandoo, ku ne sa bos ngay talBu sol mànto doon maye daraja, kon géléem du tëdd bitiBu suuf dee jooy ndox, booba asamaan a tawulBu tawee, lay teg ca, dina tooyBu tëgg demee, lu fa uppu yay def ? Bu tey xamoon ku nga bokkal bakkan, mu di sa ànd ci àddinaBu wax neexul, tontu du mëna neexBu worma jeexul woon, kon ndox du togg jënBu xulóol dofee, jaan mbokk ma dofulBu xulóol dofee yit, jaan, mbokk ma, dofutBu Yàlla amulwoon, nit du amBu yoon jeexul, “waaxusil” du jeexFeek yoon jeexul, waaxusil du jeexBukki am na gillint, tey àll bi leerBukki am na taal àll, bi leer naSu bukki amee làmp, àll bi leerBukki amtekoonu bàkk yëy koBukki, balaa baax, yooyBukki, balaa baax, mu yooyBukki bu daanee ponkal ca doxin wa laBukki, bu songee ponkal ca doxin wa laBu bukki dabee gaynde, ca doxin wa laBukki su yabee gaynde ca doxin wa laBukki bu nammee fande reere doom jaBukki, kenn du ko dénk ay seelKenn du dénk Bukki ay seelBukki nee : “li ñépp wax ay dëgg !” Li ñépp wax ay dëggBukki nee : “ndaari neexul, waaye kër baay a”Bukki nee na, ab reer taxumaa jóg, waaye bu ma ko fa fekkee santBukki su la bëggee yapp, da la naan yaa ngi may xeeñi seelBukki wiiri-wiiri, jaari NdaariLu bukki wiiri wiiri, jaari ndaariBul ànd ak ña di rambaajBul bëggati dëkk ba dëkk fa, na la dëkk ba bëgg nga dëkk faBul def jaambur loo beggul mu def la koBul di njëkkee li mujjeeBul diw suukar ci sama yaram, bàyyi maak sànqaleñ yiBul mere ka la yakkal ci gaalu xaj, boo ca lekkul mu jar koBul mere li ci kaas bi, mereel ki ko xelliBul ne : “teen bi, duma naan mukk sam ndox”Bul sa loxo ubbiku ndax nangu te téju ndax mayeBul war loo di jëwu fasBul wóolóoti sa taat ba weer ci cereBul xeeb nit ndax tuutaayamBul xeebal ginaar woppam nde moo koy reyBul xeebal ginaar woppamBul xolli gunóor, ndax wenn der laBul yebu ci sama mbojjBuleen sonnal béer, njaw du mel na lemDañuy sonal béer rekk, waaye njaw du mel na lemBuma naanatul ñeex, ñeex duma naanBuub ëtt bàyyib ruumBuur aayul, dag yaa aay Buur bu amul ay gaay, jendi du ko dawBuur bu amul i nit du doon buurBuur bu amul ay gaay, nguuram wóoralBuur bu baax dina sàmm i nitamBuur bu baax dina rafetal réewamBuur du jur buur ; baadoolooy jur buurBuur du mbokkBuur du mbokk, du jeneenBuur, lekk ak naan, folliku day bette ! Buur warula làmboo nekk njiitu réew ba noppi, gëna bëgg nit ñi kopparyeek xéewal yiBuur Yàlla day nattub jaamamBuy, balaa jariñ, tojWuy balaa jëriñ tojCaga, benn yoon la ñu koy naxCaga, kenn du ka nax ñaari yoonCaga du digleb séyCaq dafay am digalCar bu fàq moo gën garab gu daanuCat, bu la reyul, semmal laCat du reyul sembalCeddo magul pël da kaa jëkka juddu rekkCéebo du fi bàyyikoo guufa oomCéebo du jóge guufooy woomCellug mag, wax laCere ju ne, mbokkum sëb la, waaye cóopóor a ca rawCere ju neex ca la diw dàqeCerey puso, ku ko soq, wol ko, mooñ ko du la jaaxalCerey wottaj, su ko gan xamee, dëkk yaa ko ko waxBu gan xamee cerey wattaj, dëkk yaa ko ko waxLu gan xam ci dëkk, ku fa dëkk ko ko waxCerey yànn ràngooñi baadooloo koy siimCérub Ma-xejj, Ma-xojj a koy jëlCetug ginaar : bu ko fekk fa muy bóofCi xeex ba, géwal yee ñemeloo xarekat yaCin bax na, waaye du jikkoom, matt a ko ca jóoCin bokkul i safiinCin bu naree neex, bu baxee xeeñBu cin naree neex, bu baxee xeeñCin du am kawar ndege safaraCin fuqul bënnul, yax ba ca nekkoon bëgga réer, te ka ko toggoon jógufaCin lu mag ay togg daxinCof say waajur baaxulCokk wu saxee demi sëgCokkeer a dim limb, ku weddi laajal baagCokkeer bëgg sëb, wànte du sëb ya ñoo baxal ci cin la Cokkeer bëgg na sëb, wandey du ju mu andale ci cinCokkeer loo naaw di gës su dalee duppe jànjCokkeer mënula réer moroom ma ci mboobCokkeer mënula réer moroomam ci ngeerCokkeer, mënta réer moroom ma ci dédd Coll ju nuuru ci gannaawu moroomam du oomleConco, boroom rekk a ko àttanCoonooy njalbéenug njariñCoow la ca teen ba, ña amul baag a ko waralXuloo ba ca teen ba ña amul baaga  Coow la ca teen ba gaaya amul baagaCoowal mbott, terewul nag naan cib déegCoqam a gën këmm, Cuqum a gën këmm.Coqtaan yóbbuwul lancamCorox, ndox condoxCuuj bu naree doon séq, cin manalu ko daraCuuj cof mag, mag jooyatul cuuj tëb di jooyCuuj màgg beruCuuj, su woomalee, beruDa nga takk àmbaramDaan mag, daanu xaj na caDaan mbër daanu xaj na caDaanu dajul féppDaanu dajul suufDabe joteDafa mel ni yaa ngi laaj mbott geenamLaaj mbottu gennam..Laaj nga mbott ab geenDagg, sutul xaaxaam lu mu koy sekkeeDàll yuy xotti ay tànk, paddaañoo ko gënDamaa boot roggantiDamaa weer sama gejj, rekk : ku weri yaa xam ! Damaa yëy ba noppi, duññil léenDamaa yorum seku, duma soowookum sekuDamay daas fanaanal ndax rendi day betteDaasal sa paaka fanaanal rendi day bette“Danaa laa” reyoon sama maam ! Dana mel na ngéntel saxaar lu roplaan di yóbbug ndawtalDanga ma létt, mbaa nga laõ maDanga may sex, mbaa nga yàbbi maDangeen di jay dëru ba muy jóg di dawDangéen di jay béy ba mu dëkk géléemDàq ginaar, waxaale sa soxlaDàq sa ginaar, bàggaale ca sa soxlaDaqaar du wuum ku ko maccul“Dàqal mu ñów naan” marul, “dàqal ma ngay naan” a marDàqe mayewul taalu béy bay baxawDar jant du ko teree fenkDara dara né muus mu daqaar yarDara du doy nit, xanaa lu mu amulDara jariñul mëna daw, demal ba dem joteeDara yéesul taxan, di loob matt moo xamul ëllëg ku koy jaaroo : lu ñtaxanati, na ñ ci jaaruDarnde, bu lakkee, boroom yëg koDaw ba rëcc, ci ngóora la bokkDaw ba raw, ci ngóora la bokkDaw, ca ba ngay am i tànkDaw du may i taalibeDaw jiitu taxula moom yoonDaw jiitu du may kilifaDawal daanu ku ne man na koDawug daay tàbbib jëmbDaw jëmb tàbbi daayDee du jaasDéeg du buur, wande ku ko bëgga xuus summi say dàllDéegub poot, ay xam du ko naan, ay xamul a koy naanDéegub póot, xam du ko naan, xamul a koy naanDéegu póot i xamam du ko naanDéegug jànj du tee bare dugubDéegub jànj du tee góobDeel teggi sa loxo bi ci taati kiy demDeel wax bu tuuti, tey déglu bu bareDeesu ma yaakaar, yab ma ! Def ca ba ngay manDef kariñ xal, yobb naDef loo man, wax loo xam, boo tëddee nelawDég-dég amul i tànk, waaye jàll nam ndoxDég-dég amul i tànk, waaye dina jàll dexDëgg a neex YàllaDëgg dina bas ay bët waaye du ko luqiDëgg du juddu rekk màggDëgg du yendu àll, fanaan faDëgg, kaani la, ku ñu ko xëpp nga toxoñuDëgg kaani la, koo ko tuuf mu toxoñuDëgg, kenn du ko ñéebluDëgg, puso bu réer la : gune man na ko for, mag man na ko forDëgg, puso bu réer la : mag dana ko for, ndaw dana ko forXel, puso bu réer la, mag dina ko for, xale dina ko forXam-xam, puso bu réer la, mag dina ko for, xale dina ko forDëgg rombul i noppDëgg du romb i noppDéggadi ñett la jur : buum ci baat ; — xeej ci koll ; — ak gis ku ne : « Ki diwma woon am ? » Déggal ndigal i ñett, bàyyil ndigal i ñettDégloo xel, te baña dégloo xolDëgmël lu ko gëna jege teen bi ci biir nga jëmDëjub xaalis, boroom a koy jooyal boppamDëkk ba nga juddoo, bu la fa kenn gënul, sa ndey ak sa baay wàcc nañuDëkk gaar ba taxula bare i ganDëkkandoo bu baax a gën mbokk mu soreDëkkandoo bu yàgg, mbokk laDëkkandoo dafay wàlleDëkkandoo, jàmm a ca gën, bés du ñàkkDëkkandoo, jàmm a ci gënDëkkub gumba, patt a fay buurDëkkub gumba, patt a fay njiitDem fu yoon amul moo gëna jekk loxo neenDem Gànnaar mag a ca gën mbaa gone gu sawarDem Gànnaar, mag a ca génDem Gànnaar mag a ca gën mbaa ndaw lu sawarDemal moo gën doo demDémb a tax nu naan teyDémb weesu na, waaye lu mata fàttaliku laDëmm rey la, jaale la.Dëmm rey la ba noppi jaale laDemoo jama, dikkoo cengDemuma Jama, dikkuma Céng, àndumaak waa Ndéem ña, waa New ña rawmaDenckatu xaalis wóor a ko warDendaale bu doon jariñ, dugub, xob yaa koy laaloSu dendale doon jariñ, dugub, xob yaa koy laaloDëng ànd ak say mbokk a gëna jub tàggook ñoomDénk ma, dénk ma !duma la dénk sama alalDeñ-kumpa baaxulDeñcin wu ñaaw moo gën jiiñ sab xaritDer bu tooy du fàcc ! Dërëm ak dërëm, ngalam ak ngalamDërëm ak dërëm ñoo mëna àndDërëm ak jabar aku jaal laa yemale (: lenn laa ci yorul.) Dërëm bi génnul gaal giDeret du réerDeretu bopp, du moy mbàggDeretu bopp, du moy mbagg moy baatDereti bopp du moy mbaggum boroomDeretu téegal du moy luppub boroomDeretu téegal du moy mukk luppub boroomDeru sëllu wëgg na ndeyam ci teenDeru sëllu wëgg na ndeyamDëtëm, ku siggi yooyDex gu ne asamaan a ko rootalDex sedd na wànte dina reyDi màtt di ëfDi raam, di sàcc, su màggee jël i géttDibtóon gàtt na, waaye peram kenn du ko yéegDige bor laDiggante bët akub nopp, sàcc xëju faDiggante gaana ak gumba, deru Maam Yàlla du fa set/rafetDiggante jëkkër ak jabar, kersa gi warula bareDiggante, sér la, ñaari loxoo koy woddDiggante sooca xajul wax ca lu baax Diggante summikook solu, lu mu gaaw gaaw yaramu neen am caw yoonDiggante xàcc ak dóor, yiwu Yàlla xaj na faDiggante xacceek dóor, lu-ne xaj na caDigooy tool, taxula yemum ngóobDiiõat mag, dégg sa ngan gi noppDina màtte am du màtte, bul jox sa loxoDina màtt ak du màtt lépp, bul jox sa loxoDey màtteek du màtte, bul jox sa loxo Dindi, loo fa defoon a ca gënDindi, la nga defoon a ca gënDof amul, muusin a wuuteDof ba raw, moo gëna muus ba deeDof, doppa-poor ay ndeyamDof du ko nanguDof du wër day jël coñséDof, kenn du ko ne : “yaa moom jàng yi”, waaye danga naan ko : “ci ngabokk !” Dof sonnul, bokk yaa sonn“Dogankon ak …!” du ñàkk ci lum mëna doonDogankon ak tubéy, julli ñaawBu dul woon tubéy, julli ñaawSu dul koon jat, julli aayDogu, lu mu song dagg la, mbaa daaneel laDonn sa tabaxub baay, donn ngërëmam a ko gënDono du gërëm kenn gaawa dee a ko mayDono gërëmul kenn gaawa dee a ko mayDoo bàyyi weer ci benn fanDoo wekki, dangay daajDoo yàpp, doo jënDoo Yoro, wànte ci pël yi ngaDooley jën, ndoxDooley jigéen làgg na waaye bëréwulDooley réew : doom àndDoom a jara jooy, waaye du mbootuDoom bu dënnuwul, ñiitDoom danga doon dem mu dab la, mënu laa yàqal saw yoonKi la fekk cisaw yoon, bu mu la yàqal saw yoonDoom ja, ndey jaDoom ja, baay baDoom ju amul nijaay ci mbedd lay déggeDoom ju amul nijaay ci mbedd lay yarooDoom ju baax, doomu ñépp a, doom ju bon, doomu yaayam rekk laDoom bu baaxee, doomu ñépp laDoom su tékkiwul doomiy waajuram kese la, waaye su tékkee di doomiñépp Doom, lu mu fekk ci weeni ndeyam, moom la nàmpDoom, lu mu fekk ci weenu ndeyam la nàmpDoom yomb na, ju baax jaa jafeDoomi mbott, ndox du ko reyDoomu baay fu mu defe teraanga moroom ma war na ka dimmale def lu nimel walla lu ko ëpp ngir yëkkëti seen askanDoomu béy, yóbbe na yaayam taq am xaaxaamDoomu gaynde, bu dale ci gétt, jàmm jeex faGaynde bu duggee ci gétt, jàmm jeex naDoomu gaynde fàdd la baaxooDoomu ndey dañu mel na baaraamu benn loxo Doomu ndey, ndey a ko jurDoomu ñey bu ko ñaanal mu réy, ñaanal ko mu wér to gudd fanÑey wu ndaw, ñaanal ko fan wu gudd te bañ koo ñaanal réyDoomu tubaab, ba di miskitDoomu-jittle du doomDoom jiitle du doom, xaré bu wafe-lëDoom jiitle du doom, ay laDoon sa baay bokkul ak donn sa baayDori boo gis, xàndoor la woonDox sag ndaw aayul, waaye dëkk cee bonDoxandéem nelawul ba yàndoorDoxatu géléem, kow la jëmDoxkat, bu yóbbuwul, indiDoxkat du fekke deewug baay baDu bés bu nekk baay rey gayndeDu bés bu ne baay ray nagDu bés bu set baay rey mbëttDu Bilaal, waaye ci gàdd gi la ! Du fas wu jóge Gànnaar rekk di aw naaru-góorDu man rekk, bokkuma cee ko gënDu man doõõ, bokkuma caa ko gënDu xamum nganj, yàgg a suub laDu xam nganj, mës a suub laDu miin nganj, yàggal suub laLii du xam nganj, mën suub laDugal ginaar ci ngunu laa mën, waaye xawma fu geen gay féeteeDukk-dukk ak yoll-yoll, yépp ci xél yi la, waaye wégét ay seen baayDuma bëgg lu la neex ba ne la Yàllaa ngi lay nuyuDuma bokk ak yaw jëkkër, te boo ma ca fekkee ma dem ba la caDuma jënd jaan ci paxDuma jënd jaanum paxDuma jënd jaar ci paxDuma jënd janaxi paxDuma la may jabar, tëddeel la koDuma làngandook ñey, waxuma la bëreek moomDuma lekk ci cere ji, ba noppi xëpp ci suufDuma õaandook kàmb ndax xaw ma fu muy õebeDuma ñeexum ñebbeDund dundug wereyaanDund gu jeexagul, lu nekk xaj na caDund gu jeexagul, guddi gu bët setagul la, lu ne xaj na caDund gu sotteegul, lu ne xaj na caDund gu jeexagul, weeru koor la : juubu weesoogu caDuñu lekkloo nit su suureDuñu teqale ñaari nag yu mbëkkanteËkk nit laËkk tiitul ngëléenËlléerub gumba xammewul joor ak ub jànjEllég du añ du reer, waaye jar na séddËllëg du añ, du reer, waaye mat nay séddËllëg du añ, du reer, waaye dees na ko séddËlleg du añ, du reer, waaye lu mata sédd di leen yaxanalËllëg, ëllëgu Yàlla laËllëg, ëllëg gu Yàlla laFa bon jeexe, la tàmbalee (di bon)Fa gaynde bóof ak i doomam, fa la mbedd yemFa médd ya nekk, fa la tan yiy dajeFa nga taxane laa fortooFa nga taxane, foofu laa fortooFa ñuy tëgge ab xàndoor, deesu fa ñaani njël ; fa ñu koy bey lañu koyñaaneFa yaw a yegg, du man yeggu faFa yëngu-yëngu tubay egg taatu boroom eggu faFaalewuma baaraam bu amul weFaalewuma cin lu baxulFaayoo Naar ba xoromamFafal naaw akub naas rawantewulFajtekoon bejjaaw, faj bejjaaw ba ca kër gaFakk naa laa gën a masuma laa gisFakk na la, moo gën xamuma laFàkk taal dëju ca ku ca ragalul yàlla it war caa ragal taat wu làkkFalleen bët, folli noppKilifa day folliy noppam fal ay gëtamFan wu gudd, fetalug ñaari ngémmiñ la: mënees na caa tooñ, feyyucaÀddina, fetalug ñaari ngémmiñ laFaraasu dafa nirook yàq góob ñëw weddi koFaraasu nuroo naak yàq, waaye góob a ko weddiFarala liggéey dina sawarlooFaru lawbe gën ug neenFas wu làpp a gën fas wu réerFas yépp dinañu daw, waaye roccim-ngeer a ci rawFas yépp mën nañoo daw, waaye roccee ca mënFas dina daw, wànde roccim-ngeer a ca rawFasale su ittee tooñFàttee mag boroomFayoo Naar ba xorom saFecckat mënula muñ i ndëndFeebar su newwee feeñFëfëlaan du jël wërsëgu kàkkatarFegoo gën fajuFàggoo gën fajuFàggandiku moo gëna fajuFagaru moo gën faju Fekk baax cib dëkk, baax fekk la faa ko gënFekke am na cërFekkee waral jàmbatFel du ñànd géléemFen terloo soxla te fajuwul jar na koFen wuy defarug mbokk a gën dëgg gu koy yàqFen wuy defar moo gën dëgg guy yàqFi am yem, la ngor yemFii, kekk la, golo du fi raweeb xaj“Fii laa dikkoon” du tere réerleFi la dikkoon, du tere réeralFii la fuuta féete mënula boyali lexFii mu ne, su ma toogee cib nen sax, du toj ! Fii, wund du fi naane ñeexFiirug noon : wax ju neexFitt, boo ko sànnee, du dellusiFoo dul, bu fa, foy nag di fa ba, lu la fa fekk nga di ko faFoo fekk ku yaruwul, day mëna yaraateFoo gisu yàpp, bakkan a deeFoo ko fekk muy fenk nib jantFoo ragal, yónnee fa sa alal, boo demee ñeme faFóore, fa nga rawe For nëbb du xeloo jébbaleeFor, ne ndokk, jébbaletilFot-fot tàggalewul mbaam ak i noppamPët-pët tàggalewul mbaam ak i noppamFóot-fóot teqalewul mbaam aki noppamFëtfëtlu taggalewul mbaam aki noppamFatfatlu du fasale mbaam sëf ak i noppamFoye sa ndaw du jur ludul réccu ëllëgFowe sag ndaw, yalwaani sag magFu jàmm yendu nit a fa xam lu mu waxulFu jàmm yendu, waay a fa xam lu mu waxulFu la jiit màtt, mu raay-raayiFu ma war a doone mbubb, duma fa doon jibaFu mag newul lu fa yobbu turamFu nag nekk, bukki dee faFu nuy feese, kenn du fa jooy dompFu ñépp di say, ku sayul, yaa dofFu ñuy feese, kenn du fa jooyub góomFu ñuy feese, kenn du fa jàmbatub góomFu ñuy suuleb néew, kenn du fa jooy ku woppFu sindax di ñaawatee xodd, garab a faa jegeFu sindax di yabe ndóbin, garab a fa jegeFu tooy, mu tagFukk ñuy ñaan, kenn kuy gàntoo leen mënFukki nit mënuñoo bokk fenFullaa gën ub taarFullaa gën ub taar, waaye dëkk boo dem géléemug tukkal a nga fa, te falañ koy weesu wuti jongamaFullaay jaay daqaar, (mbaa “ma ñam” jeexal ko)Fullaay jaay daqaar mbaa ma macc jeexal koFullaay jaay daqaar, mbaa – ma mos – jeexal koFullaay jaay keccaxFullaay jaay daqaarFullaay jaay daqaar, faaydaa koy maccGaal, lu mu fees fees mëna yóbbaale benn bataaxalGaalug dof du teer fu neex bokk yaGaana day bëgg moroomGaanaa soxorul, xol baa jeexGaawo, bu nare neex ca àjjuma ja lañ koy xamGàcce ak xamadi, laajul a ko indiGàcce biir kër, meen a koy faj; Gàcce penc, geñoo koy fajGàcce bu rayul semmalGàcce giy palmaan ñey, baxa-segu laGàcce gu palmaanoo ñay baxa yumé wula Gàcce ngi ci rooti te sottiwooGàcce rey na xaj fa béy di màtte ganGàcceg may ma, bu doon ray, kon ki ñàkk bay ñaani mooy jëkka deeGajànga, kenn du ko ràkkalGajj ndox, sa dënn a cay metti, ndege du ko taxa dogGajj ndox, sa dënn a cay mettiGajjug xuloo, dëkk bu mu sax, sémmiñu waxtaan a koy gorGalgal, su ko ngelaw uppee, saymi naGallaaj i nit, mooy jubGam-gamle bukkeek mbaam, bu mu doon ci màndiõGan, dañu koy xuuf Gan day malluGan doxat la balaay reyee, demGan du tabaxGan du yewwi bëyGan du yewwiy béyGan su dikkee silmaxa la, su dee ñibbi, géwël laGan yomb naa muñalGan yu bare bugalul mbaam-sëfGan yu bare bugalul mbaam-sëf ndege duñu ko yàppGannaaw ay, jàmmGannaaw bukki, mbaarGannaaw dee ga, tuub wees naGannaaw man, manadiGanug yamb ak yamb laGarab ba muy lu tuuti lees ko wara jubbantiGarab ca kaw lay fekkanteeGarab ci kaw lañuy fekkantee Garab du meññ lu dul la ñu ca gajjGarab la ñu ca gajj lay meññGarab, fa mu juddoo lay deeweGarab gay doon pénc lawbe du ko gis ba di ko gorGarab gu dul meññ du am yoonGarab gu dul tàbbal ay doom doo am aw yoonGarab gu la sutul, du la may kerGarab gu romb, mu sànni la mburu, su ëllëgee nga rombaati faGarab gu nga romb mu sànni la i mburu su ca ëllëg sa, nga romb faGarab gu tooy dina mësa wowGarab, loo fa gàjjee fay jebbiGarab loo ca gajj mu saxaatGarab loo ca gajj moo ca jebbiGarab su daanoo xob ya laxGarab wex na ci làmmiñ waaye faj na ci biirGarabu guddi kuy def goo gis rocci léegi nga rocci gu am i dégKu def garabug guddi goo jot rocci, danga masa rocci gu am i dégGarabug kaani, doom yaa ko gëna wexGarabug Saalum, balaa am njariñ ñu lakk taat waGarees gi ginaar am bay jenj, xàbbon am na ko te ni muut ak moomGaskatu dànkew a ngay wayaseer Yorug lemanWërsëgu jàmbur ku cay wayaseer War koo gërëmGàtt aayul, gàtti pexee aayGàtt wërsëg, ne xaj bu jub tabaski deeGàtt-xel na patt bu for bët di laaj fu m koy defGàtt-geen, gàtt-geen a koy feyNgatt geen, ngatt geen-a koy feyGawar gu di dawal fasam, mbaxanaam wadd te jotu ko for ? Gaynde bëggul mbuum, yàpp lay dundeGaynde, bu ko yoo di màtt ci bët muy jooy, booba dafa xamul fu mu koydóorGaynde ku tëx dégguli jatGaynde waaf na ca déeg baGayndeg sibi du xaritook u looGeenu golo gudd na, waaye lu ca laal boroom yëg koGeenu golo gudd na, waaye loo ca laal mu yëg koGeenu golo gudd na waaye foo ci laal mu yég koGeenu golo gudd na, waaye lu ci dal boroom yëg koGeenub géléem sàngul uw taat te dàqul i weñGëja gis sa màgget, bu mu tax nga defe ne sax na ay bëñGéléem bu ñemeñee fanaan biti, bu ragalee fanaan bitiGéléem ci biiri béyGéléem du juddoo ci wanañ màgge faGéléem du màgge ci ron lalGéléem gu la ngelaw may, bu ngéléenee tënkalGéléem nga, sëf õaax sippi õaaxGéléem Samba Saar su toppee tefes, dafa ñolaxndikuGéléem su tëweey naar, jommal i pëlGëm naa dee, ndege yax“Gëmmal” matula wax gumba, fekkoon na kooy patamtikuGëmmal, matula wax gumbaGëmmal jarula wax gumbaGëmm du tere ñu gis laGémmiñ gu waxul dëgg wax fenGémmiñ waccootul, xanaa taat di waccuGémmiñu may ma su yàggee xasawGenn gaal du yeb moroomamGéwal ay jël boppGéwal, su reppee cib xare, lu mu jiin xeeb koGinaar ak i nenam yépp, boroom ginaar a moomGinaar ak i nenam, lépp boroom a ko moomGinaar, bu doon wàccee ci taaxum-kaw itam, “kes”, rekk la ñu koy dàqe.Ginaar bu toppee ñii taxani dafa gisul ñii bojjGinaar dëgg na doom ja, waaye bañu koGinaar dem na Ndar waaye sàgoom yóbbuwu koGinaar du am faru siiruGinaar du topp taxankat, soqkat lay toppGinaar gu bu ñu gaddu, xamul yoon wu soreGinaar gu ñu gàddu xamul yooni je bu sore Ginaar wéete wolandoo, gëse benn tànkGinaar su wéeteek woluwaayam, nu ko neex lay gëseGinaar su wéete cib wolandoo, gëse benn tànkBu ginaar wéetée wolu, gësé benn tànkAawo buuru këram ; Ginaar wéete wolandoom ; Gëse benn tànkGinaarug jàmbur ku mu yóbbu poliis, danga yemul ci “kes !” Gis bëgg, miin bañ ngir jikkoGis dina taxa xamGolo bu reppee day dallGolo ci cank lañu koy yeewGolo ci ndigg lañu koy yeewGolo ci ndigg lañu koy yeew ba pare di ko xoolGolo ci ndigg lees koy yeewGolo ci taatu garab : yéeg ba wàcc, walla waaja yéegGolo du bey, baabun dunde ! Golo bay baabun dundeGolo gi dëkk Ndarak golo gi dëkk Ndakaaroo yem,Goo ci bett dóor kob yar,Xel ma ci yéeg rekk lay demGolo gu mënula yéeg itam, mën gu daanu nga bës koGolo gu ne, car ba muy fanaan mooy boroomGolo mën naa yéeg, ngembu baay baa tagGolo mën naa yéeg, ngembal baay ba tag na ! Golo ñaawul, baay ba la niruBukki ñaawul, baay ba la niruGolo xàmmeewul xaj bu gumbaak bu lafañGoloo la gëna xam kër gu barey xajGolo xàmmee na kër gu am xajGóncu golo mooy alalamGone, ban la, feek mi ngi tooy : nu la neex def ko niGone, bu jàqee, tàllal mag ab naqamGone bu loxo la setee, mu mëna bokk ak magGone bu loxoom setee mu mëna bokk ak mag ñaGone bu téyee ci loxoob baayam, ku mu gis defe ne baayam a la mënGone, bu yaroo macc tàngal, yëy goney NgaayamBoo yaroo macc tàngal, yëy sa goney-NgaayGone du fent, dafay toppandooGone, lawtanu yomb la; boo walbatiwul mu law fu la neexulGone, lu luppub ndeyam lax-lax, ca lay wuufuGonee may dëkk, waaye mag a may daan ! Gonee nga daan sakkane ca lalu ndeyamGoneey doon magGoneg mbóoyo gu reew, xaar ko ca taatu ndaa laGont taxani for aw ñey, muur a koy mayeGoor buy jooy dafa wara lakkatuGóor bu takkee tubeyam gaynde la, bu ka tekkee xarum tubaa beer laGóor ca xare baa gën, ñépp dem, nga des fa kër gay fetal i tanGóor du yox-yoxiGóor-góorlooy taxa doon góorGóorgóorlu mooy tax nga nekk góor.Góor wurus la, waaye jigéen a koy taxa yegg ci ngalamGóor yombulGóorug “yaay may ma ñeex/wogg” amul jomGóorug wat baõ du faj gàcceGopp bu nekk ci biir ba muy romb a tax muy beyGor, bu ñàkkee, fàttaliku borGor du toroxal ndabGoro, deesu ko wax dëggGuddaay taxul ñemeñLoo gudd-gudd, taxul nga ñemeñGuddee àll duma taxa war mbaamGuddee àll bu mu la taxa war mbaamGuddee duma taxa fanaan cib sëgGuddi am na boroomGuddi, balaa aay bët setLii guddi aay-aay bir setLu guddi aay-aay, bët dina setGuddi moo di buuru kerGumba am na beneen liggéey bu dul nas i pusóGumba tal na beneen liggéey bu dul nasi pusóGumba tal na leneen lu dul nas i pusoGumba du jiite yoonGumba du jiiteew yoonGumba du jiitew yoonGumba du jiite aw yoon Gumba gu tëx, déggul ndéeyGumba neex na baat, jant so na, mbedd yi yaa na ! Gumba neex na baat, jant bi so naGumba neex na baat, jant fenk naGumba tal na leneen lu dul tëb i teenGumba tal na lu dul tëb i kàmb.Gumbaa ngaak yitte yu dul tëb i teenGune bu yaroo yoru, waaye bu yaruwul du yoruGune dafay seetlu magGune du të, te ña ko doon dooñ raxasooguñuGune gu yàgga dox wecci na magGune mënta fétemu géléem, ndax wëlbati baa koy jaaxalGune manuta fetamu géléemGuney tey ñooy dooni magi ëllëgGunge àgg baaxu caGungeb néew du weesu armeel yaGutt a paf ni pàwwGuy dana jur i dégGuy dina jur i dégGuy gu daar a yées cib gént ; ca la gone yépp di jàngeb yéegIñaan, mooy jëkkëri wërsëg, da koy tëb mu jur doomJaam ak pexeem, Yàllaak dogalamJaam ak yéeneem, Yàlla ak dogalamNit ay bëgg-bëggam, Yàlla ak dogalamJaambur, foo tollu naan da laa jàmbuJaan amul tànk waaye Yàllaa ngi koy diriJaan amul tank Yàllay diriJaan amul tank, waaye Yàlla ko wattat, yoobuJaan dees koy lugg, nit dees koy luggJaan du tuut, saayu mattee boomJaan sew na, waaye daõar a nga ca biirJaan sew na, waaye daõar a nga ca biiramJaan sew na, waaye am na daõarJaan tuuti na waaye daõar jaõ ca biirJaaxaan ciw naaj ne gisoob jantJaaxle, jaaxaan faju koJaay poon ak làqarcee àndJaaykat day war géléem, jëndkat war mbaam, ñu daje ciw looJaaykatu yax demetil njaniiwJabar ak jaam kenn du ko waccJabar, deesu ko mat, dañ koy mënJabar, doonte ne yeena jéllooy sàkket, ab xer dammJabar-goroJabar jeey takk tubéy,jëkkër jeey wodduJabar ju bon ak bëñ buy mettee yem (buddi rekk.) Jabar, la mu am fa kër jëkkëram, su ko doon am fa kër baayam du séyiJabar ñatt la: ji ñu la takkal,ji la takkal boppam,ak ji nga takkal sa boppJabaru sàcc du yendandooJaboot day boot ñépp, te du wàcce kennJaboot, jàmm ay mbokkamJabtu na aat bu fërJàdd, buur-fari laJakkarloo ku ko mos xam ne jëw a dàqJàkkay xobbat jombul ilimaani wunkJalu muus janax du ko yërJalub muus la, ku ko sulli fekk fa daraJam sakket du ndannJàmbaar su daanoo, Yàllaa ca jàppJàmbaaru fàkk tëddJàmm a gën jam-jamoorJàmm, ca la ñépp xajJàmm ci la lépp xajJàmm du ëpp, ay du tuutJanax, bu daggee caqub muus, ñag baa jegeBu janax dogee caqub muus, nag baa jigéo Janax day bari pax, bu bëggee muccJanax du jur lu dul luy gasJanax du woo loob deram bay bëtt ñag du ñeme ndono laJanax matul mbuus, te yàq mbuusJanax yu bari duñu gas menn paxJàng dey gindi jëme ci jëfJàng du weesJàng ja caJàng njàngaan, soo mokkalee ber sa daaraKu jàng, boo mokkalee, ber sa daaraJàngora du bàyyi xeet topp dëkkaale yiy faatJàngul tari fen laJant moo di buuri niitu“Jàppal, ma yenni la”, du sawar laa yenni, waaye bëgga xam la nga yenulaAm na ku la ne “ma yen la” ; booba, la ca ndab la la bëgga gisAm na ku la ne ma yen la, tey sa ndab la bëgg séetJàpp ci gittax ba for yatDangay jafandu ci gittax, ba ba ngay am yetJàppal ci gittax gi ba keroog ba ngay am yetJàpp cib bànqaas mu fàqJàpp sama loxoo ma gënal naan yoon waa ngeeJarag moo di sàqam jabaraankatJasig su fàddee kay taxan, kay sangu ca dex ga matula wax“Jatul” matula wax soccetJataõ, loo ko fóot, fóot, du ko teree xasaw mbeqJataõ fu mu jaar, xeeñ mbeqJataõ loo ko fóot fóot mu xeeñ mbeqeJatkatub jaan jaan a koy mujjeJébbëlu, tuub, te nangu koJéem, tële, bàyyi, gàcce nekku caJëf du fi jóg, nettali du màggetJëf ñatt la: Jëf, jëfantu, jëfandooJëf yóbbaale na wax ba noppiJege attayakat taxuta jëkka naanJege buur, jege xol baa ko gënJege te sori, sori te jegeJegem pees taxula ñam yàpp(,.,)Jóge peesu taxula am yàppJëkka fecc taxula mujjeb géewJëkk cim pax, sab geen nekk ci bitiJëkka laye taxula eyJëkka laye di tax nga eyJël bu kii suule bu kiJël jinne tay ci njuumaJélloo gëna aay ca ka ca diggante baJélloo gëna aay ciw rooyJëm ci làmb di bàkku, jóge cay bàkkoo ko gën Dem sa làmb ja di bàkku jóge fa di bàkkoo ko gënJën, fa nga ko jàpp, soo ko fa sange, mu rëccJënde nga sabaar ngarJëndle la fas wu yaa-biir te duñ la ko gubleelJigéen naka takkaayam day, la jikkoom dayJigéen ay jur lu neJigéen doyula wóolu, ndege lu mu la wax, wax ko sa moroomJigéen jàngaaniwul, ndey jaay sëriñamDoom ju jigéen jàngaaniwul ndey jaadi sëriñamJigéen du jàngaani, yaayam ay sëriñamJigéen, jëkkëram mooy sangamJigéen ju nekk ak sa yoonu toolJigéen ju wujjam dee, dara bugalu ko caJigéen ju wujjam dee, dara soxalu ko caJigéen ñatt la: jigéenu xaj, jigéenu suñéel, jigéenu céeliJigéen, soppal te bul wóoluJigéen ju ndaw, soppal te bul wóoluSoppal sa jabar, te bu ko wóoluJigéen, xorom a ca gënJigéen yàgg naa xiif te nàmpul yaari weenamJiit, jànkalaaray maamamJikko dana soppiku jaan walbatiku màtt boroom baJikko du ganeyaanJikko kawar la, boo ko watee mu délsiJikko laago laJikko ak boroom : paxJikkook boroom paxJikkook boroom ba ci paxJikkoy pusóo gën jikkoy paaka ci magJinne su bëggee daqaar, ku yéeg daanuBu jinne bëggee daqaar, ku yéeg daanuJolie, mbaléeñ a koy tiiñJolonker dina këf yàpp, di yóbbu, di lekkJom ay tukki, waaye fullaay ñibbisiJombos bu tàng, du lex ba ko jëkke moo koy mujje(, ,)Yomb gu tàng, lex bi ko jëkke du ko mujje.Jommal sa tool moo gën jommal sa nawleJongama benn lal jombu koJongama du ñàkk daaguwaaleJongama du ñàkk laagoJooja fajul jooja, mer mu yàgg laJoori waay bu mu la taxa sànni say sagarJooru waay du ma taxa wocc samay sagar Joori waay, bu mu tax nga sànni say sagarJooy, woy la, boo sonnee noppi ! Jot nga ci ràbbu Awa Géy, bay laaj saajJoxoñ, benn baaraam ; la ca des, tàllal sa loxo laJubb wu la fal, waroo koo bàyyi muy mar diwJuddu bu rafet doõõ sampul kërJuddu bu rafet ndey ak baay, waaye faayda boroomJuddu bu rafet ndey ak baay, faayda boroom Juddu bu rëy, ndey ak baay, faayda boroomJuddu bu rëy ndey ak baay, waaye faayda boroomamJuddu bu rafet : ndey ak doom, faayda : boroom Juddu, ku koy tëgglu sa këriñ dana jeexJulli reer ak reer julli yépp de, reer bi du maccReer julleek, julli reer, yépp a yemJunj doy na boroom xelJur, mu dee, du yaradal ; jur, mu dund te baaxul mooy yaradalJur mu dee taxula yaradal ; jur mu né léõõ, te fajul dara ay yaradalKa jëlu yuux, xam na lu xewKaala ci ndigg lay jóge dem ci bopp, waaye su jëkkee ci bopp, dana wàccaatci ndiggKaala du jëkké ci bopp, ci ndigg lay doore“Kaay ma wax laa” gëna yomb “kaay ma jox la”Kàkkatar du doon fasu kursKàkkatar, garab gu mu yéeg daadi koy muruKàkkatar lu mu yéex yéex, wërsëgam lay dundeKanam du kaso, waaye koo ca tëj mu xam koKàngamloo ma gënal ku ma dàq yóbbuma nduluñKañ la fi soowum ginaar ba, ñuy sunjuñi cuuj ? Kañ la soowum ginaar ba ñuy õalaab i cuuj ? Kañaan du tee béjjén a daanKar-kar ay doon kàdd ; lëppaa-lëpp ay mujje dewndeKar-kar ay mujj doon kàddKar-kar ay indi kàddKeedo yépp duñu buurKëll bu ne am na mberoomKëll bu nekk ak mberu ma koy ubKëllug dax du dem ngëwël dellusiKendal lu neex, xam fooy fanaan a ko dàqKenn bëggul ku la sut ba mu des sa doom ja nga jurKenn ci ñoom warul féete sa moroom gannaawKenn du boole say nen yépp ci genn leketKenn du def sa bopp Maamadu, def ma MaamadiKenn du dog laawu jaanKenn du gàlli deeKenn du jiital kilifa, ba noppi di ko fakktalKenn du ma jam-naaniKenn du ma rey, fukk suul maKenn du namm dëkk boo xamul, waaye dees na dégg nit ba bëgg koo gisKenn du sippée ciw naaru góor di sëf ci mbaam, te géléem taxawKenn du toog ci bànqaas di ko gor Kenn du tudd néew te newuloo “dem-Yàlla.” Kenn du wax lu mu xamulKenn gisul fu ñuy tabaskee xaj te naa dagan naKenn mënula jàppandoo ñaari jaarKu dàqandoo ñaari jaar jenn ja raw la Kenn mënula nappandoo ñaari jaarKenn mënul lekk lu dul wërsëgamKenn mënul sa kanam, mën sa gannaawKenn mënula nuru mbokki jàmbur, ku ne say mbokk ngay nuruKenn rawul sa mbañ ci ñaaw làmmiñKenn warula jombalu waajuramKeppaar keppKeppaarug ngunu jombul séqKer, kenn du ca mbaarKër bukki xasaw na, waaye fa la bukki dëkkKër, ñaari wax a ko mëna tas : “bu fi” ak “maa ko”Kër, ñaari wax a koy tas : “su doon man” ak “su ma doon yow”Kër waay, ku ca dikk ak dagaan, yaa tooñ ; boroom da di kër-këri bay amkoKër-kër mooy maye kërKër-këray yor kërKeroog bésab waccu, ku yëgoon ruy ngay reereKeroog jatuleen fekk na soccet ne ràppKerug caxat, bu ca mbooloo yendoo garab ga mu law a taxKettet buy la jig te buy daanuy tojKéwél bu dul foog du locciKéwél du tëb, doom ja bëttKéwél ga ca géej, dana manu ko jamKéwél gu dul foog du jur sandKéwél bu dul foog, du doon sandKi feebar dëgg moo di ki amul yaakaarKi gëna bëgg mooy datusiKi la ñaagal, moo la ëpp cereKi nekk ci làng a xam fi gal-gal jekkeeKi wax, waxul ; ki jottali moo waxKi yendu ci ayeropoor bi, jigéen a ko jur, ki muy yendul, jigéen a ko jur.Kilifa doj la, soo ko laalee gaañu, su la laalee nga gaañuKilifa doj laKilifaay ki fiy fajKiñaan fanqul muur, Yàllaay mayeAñaan fankul muur Yàlla moo la mayKokkateey lekk mburum guneKolkolaat yëgul ne yamb baax naKóllëre gannaaw lay féeteKolonk ñedd tallal raxasKon, ay di buriy saraxKon, daanu toggoo jiit, waaye xawma kuy féeteek fett gaKon loxo dem ci gémmiñ, te du ànd akub tibKoo ba noor lees koy wutKoo bañ, bul ko may sa doom, boppam la cay jurKoo ci ne “nanu dem ca ngénte la”, mu ne la “dëj baa ëpp u nit”Koo gënul doo ko teeñKoo jiitu ca mëninam mën koKoo jurul doo ko yërëmJurut du yërëmKoo ne “wuyul sa baay” du mer, wànte koo ne “wuyul sa jëkkëri yaay” mumerKoo ne duma la topp fa ngeen jëm dafa sorewulBoo nee nit duma ko topp, booba fa ngeen jëm soriwulKoo teral fu la neex tëralKoo waxul sa bopp, du la xamKoo xaar ca la mu gëna bëgg, dof a la fay fekkKoo xamul, “ee !” nga koy wooyeKoo xeebal soxlaam, yaa ko reyKoo xëy ci waaram ameel na la añKoo yaakaar, Yàlla la yaakaarKóoni du rot ci kanamamKooy topp dangay xam fa muy jëmKooyi bukki du njoowaanug tefKu aj a gëna bañ ku séenu kawKu aj a gëna bañ ku téenKu am jur jaay leenKu am kanam, am gannaawKu am kuddu, du lakkKenn du am kuddu di lakkKu am kuddu du lakk, walla bu lakkee, di cuuneKu am nit ñi, ñàkkoo daraKu ñàkk nit ñi, amoo daraKu am xaritu golo sa ngemb du tagKuy xaritook golo, bu sa ngemb tagee, mu àjjil la koKu amagul ab tool, maneesu koo may ab liggéeyKu amul baay, na sab nopp doon sa baayKu amul bopp, na am ay tankKu amul dara, du xeeb daraKu amul ginaar siiru waru koo sikkKu amul ginaar, siiru man na koo baña sikk.Ku amul i mbokk, amuloo dara, doo daraKu amul i nopp du déggKu amul kilifa, jinne doon sa kilifa ! Ku nanguwul nit yilif la, jinne doon sa kilifaKu amul mbubb sa biir feeñKu amul palto, amul palaas, amul njariñKu amul yaay, nàmp maamKu amul ndey, nàmp maamKu añaane say dono, sa deewin ñaawKu aye, wol sa moomeKu bañ céebo nangum xaarKu bañ ginaar doo wonniy nenamKu bañ ku la ñafale, dangay tooñ koo mënKu bañ ku saw ub lal, dajeek kuy yàq ub lalKu bañ lu baax, lu bon nga bëggKu bañ ñu saaga la, doo saagaanteKu baña dee ci nguur doo faluKu bëgga dee, wéquKu bëgg akara, ñeme kaaniKu bëgg cerey jaboot dinga nax doom jaKu bëgg dara, def daraKu bëgg ku la duma, tooñal ku la mënKu bëgg lem, ñeme yambKu bëgg lem, wara ñeme yambKu bëgg lem, dangay ñeme yambKu bëgg ñeex mu saf, dangay togg yàpp wu duufKu bëgg ting, taalulKu bëgg xaalis, liggéeyKu bëgg yaa baax, dangay maye sa alalKu bëgge taxa xar sab dënn, ñaw ko dina la jaaxalKu bëggul gaana, ba kook wéñamKu bëreey daanKu bërewul itam, ñu bëre daanu ci sa kawKu bey sa bànneex, góob saw naqarKu topp sa bànneex, góob sa naqarKu biddante, xiif .Ku biiñ bëggal tuñam ngaa seeteKu bindoo ni tama, ñu tëgge la ni tamaKu boot bukki, xaj baw laKu dàq xaj ba ca këram, nga bàyyi koKu dàq xaj ba ca seen kër, nga bàyyi koKu dee ca ja ba, yaa tàgge sa boppKu dee cib marse yaa tàgge sa boppKu dee, doo tàgge sa boppKu def lu baax, mbaa nga wax lu baax, am lu baax.Ku def leneen mbaa nga wax leneen am leneenKu dëgg jaan, du la ne wacc koKu dëgg watitu jaan boroom anga fa fekkulKu dëgg watiti jaan, dafa fa fekkul boroomKu dem ba xamatoo foo jëm dangay toppaat say tànk dellu fa ngajógewoonKu dem ba xamatuloo fa nga jëm, nga dellu fa nga jógeSoo dee dem ba xamatoo foo jëm ; dangay dëpp dellu fa ngajógéwoonKu dem mbaar um Macaam Macaam teg lab tànkKu demul àllarbay sëriñ bi dem dibéeri FirawnaKu demul altiney yonent Yàlla muxamed, dem taalaata FirawnaÀllarbay Maróota mbaa dibéeri FirawnaKu demul Gànnaar itam, xam ne guddi lañuy reerDemunu Gànnaar, waaye xam nanu waxtu wi ñuy reerKu denc ci ron lal a gëna bañ ku dëféenu cib ruumKu di bëgga rendi boppam, su ñu ko bëggee rendi warula yuuxKu di bind noppalikuKu di boot dëru, doom la amulKu di dem xare, nga gànnaayu, mba doo ca faj soxlaKu di foo yabu dem fa, sa ngor yàquKu di loo bëgg jaar ca, sa ngor yàquKu di loo xam wax ko, sa ngor yàquKu di naan ngelaw su joxee ci soow jëlKu di waliis, dafa ras i tuñamKu digeek gaana mbëkkante wara õëb fanaanalKu digaaleek gaana xeex dangay kurpañ fanaanalKu dige gaana, rëkkante, na nga õëb, fanaanooKu dikkoon, da nga demati Ku doon laajte Faali, Ngooy a ngiKu doon may sa bopp doo ñàkkKu dugg ci lu ko matul, ba la nga caa génn, lu ko mat sëkk dina la cafekkKu dul sëgg doo for lu réer Ku dul toxu doo xam fu dëkk neexeKu dul tukki doo xam fu dëkk neexeKu tàyyiwula toxu, dinga xam fa dëkk neexeKu ëmb sa sanqal, ëmb sa kersaKu yëy sa sanqal ëmb sa kersaKu Faat Caam létt, nga gis i sët, booba jig na laKu fanaane def wara yendoo dégluKu fecc ba génn ub géew, kenn du la seetaanKu fecc taxa jàll dex ba àggee dinga mbabbsuKu fóon sa ngemb yab laKu fóotal mbëtt, roccil barKu for sa pénc, yenduwaaniKu gedd, sa ndey a toggKu di talantu ci ñam, booba sa yaay a toogKu gedd, sa yaay daa ayeKu gémmiñam ni kerr ak i gëñ warula wonni yàbbitKu gën ci kër, moo gën ca àllKu gën di buur ci àddina, moo gën di jaam ca laaxiraKu gërëmul nit ñi doo gerëm YàllaKu giiroo koon may la, def ca ndab la ngeen bokkKu giiroo may la, dee ngeen bokk ndabKu gis nen ne nen-a ngi, waxatumala-ak nenu baaKu gis sa sàgganu, yab laKu gisatul kenn, di sa magum boppKu guux peterol di wólub taal, loo ca góobe gar koKu iñaanul ne Yàllaak diwKu jaan màtt sam xel dem ci dee,Ba ngay dund ak ba ngay dee,Lépp sam xel dem ci deeKu jaaxaan di saw, balaa kenn a tooy nga lóorKu jaaxaan di colal, ci sa kaw lay dellusiKuy jaaxaan di saw, ci sa kaw lay dellusiKu jaay juróom-ñaari màggat wara xam lu sa maam di jarKu jaay màggat war ngaa xam looy jaaye sa maamBoo jaayee juróom ñaari màgget, boo geestoo yem ci sa maam, xamnjëgamKu jaay juróom-ñaari màggat xam nga li sa maam di jarKu jàngul du tariKu jaqe foo jublu, moy sa yoonu kërKu jëkka jukki, ba caKu jëkka waxtaan du ko mujjKu jekkul du bariy bañKu jél rongoñ, siim cereem, bu ko ñaan ñeexKu jëm ci xur wi, na wax ak ña fa jógeKu ji buuse dangaa amul kembKu jommi jonkanKu jonkan yomb na daaneelSu jonkanee yomb na daaneelKu joxe say gone, joxe say reeKu jur yërëm, ku jënd sakkanalKu kàcc sag ndaw, mbaanig sag magKu la abal i gët fa ko neex ngay xool mbaa mu nangu koKu la may bët, nga xool fu ko neexKu la abal i gët, nga xool fa ko neexKu la abal i tànk, nga dem fa ko neexKu la abal i gët, nga xool fa ko neexKu ñuy diri, doo taamu fu nu lay jaaraleKu la bëgg a lay sonal, waaye ki la baña lay noppalKu la bëggati, bëgg ko ngir ka la bañKu la ëpp i sagar ëpp lay teeñKu la feesloo, yàpploo na laKu la feesloo moo la yàpplooKu la iñaaneb xeesaay, du la may koroojKu lay añaane xeesaay du la takkal koroojKu la jam, doo nàcc ! Ku la jàngal pes nëbb la kuntaabaKu la jëkk ci néeg bi moo lay wax ni ngay toogeKu la jëkka reer, won law reerinKu la jëkka reer won na la reerinKu la jëkka yeewu ne la sàngulKu la jëkka yeewu, ne la sàngal say taat Ku la jox ndékki, jox la añ, su reer ñëwee nga yaakaarKu la mag, ëpp lay sagarKu la mag, ëpp la xel, ëpp la sagarKu la mag ëpp la ay sagarKu la jëkka juddu, ëpp la ay sagarKu la mage fukki fan, wara xam fukk yoo xamulKu la man ci mëq, man la ci siimKu la màtt fàttali la say bëñKu la ne : “mbas maa ngi ñów”, nee ko “ayca”Ku la ne “sangul”, sab taar la bëggKu la ne “sangul”, sab taar a taxKu la ne, nga ne ko, xuloo gaawa ñëwKu la ne, nga ne ko, xuloo ñëw gaawKu la ne : “mayeel sa alal”, sa ngërëm la bëggKu la nekkal ci naaj bi, nga nekkal ko ci kër giKu la sut, nga ne ko njool miKu la sut nee ko njool miKu la taati neen némm day, boo woddoo ëppléKu la tooñ, bul feyyuKu la wàll jàngoro jëkk na la caKu la xeexe dawKu la yéene xiif, saa yoo ko rombee, géexalKu laaxul lekk, doo laax jaayKu laaxul lekk, laaxtil jaay Bala kenn di laax jaay, laax lekkKu lakk mburu, tuddub dëkkKu lakk mburu tuddub dëkk mbaa nga may ci ki nga jéllóolKu lakk mburu, tuddub dëkk, mbaa nga maye caKu lakk sab jëmb, foo làqu të laKu lamb, yaa tey ; daagu : fa ñu la nobe Ku làqu ci ku ñu rus dinga rawSindax, ndaa lañu koy ruseKu lay mbej ngay fayyu su yaggee mu ba laKu lekk ab jëwamKu lekkul yàpp du muucu yaxKu log suukar, doo ko yàbbiKu ma fa dëgg, nee ma : mas sa ! Ku ma fatt, ma toxoñuKu ma ko dëbbin, ma rukkin la koKu ma ko ndóbin ma rókkin la ko ! Ku ma nëbbu, ma réer laKu macc lu saf siicuKu maf jaay mafati jaay njëngu jaam du la réerKu màgg doon mag, di sa magum boppKu màgg gërëm sa ndey, mbaa nga xarab koKu màgg gërëm, mbaa nga xarabKu mana féey du xaru ci ndoxKu mar taxa naan póotit, bu “robine” ubbee nga rusKu mbaanig sag ndaw, kàcc sag magKu mën lu bare te du ca def dara mooy ki yàqKu mën te defoo lu yàqu yaw aKu mëna nodd, jàkkaa ngoogKu mënoona dog sa bopp, su dogee sa baaraam rekk, na nga fab sa baaraam,daw te gërëm YàllaKu mënul, bawoo : lu yàqu yaw aKu mënul, bawul, lu yàqu yow aKu mënul dara, du def daraKu mënula yalwaani, wara mëna nangu saraxKu mënuta xaajal boppam, du mëna jeexal moroomamKu mer noppee muusKu moomul sa alal, sa alal moom laKu muñ, muuñKu naan bay jayax, dangaa yemul cim ndoxKu naar di sa gan booba nga ñàkke sa ganKu naaw ak i sabaar, ni cëppi nuut su nee mana maa yéy deesu ko gëmKu nara weesu sa bés, sag déwén ñaawKu ndóbin rey sa maam, foo séenati lu ñuul, dawKu ndóbin rey sa maam, foo séene lu ñuul wara dawKu ndobin rey sa maam, boo séenée lu ñuul dawKu ndóbin ray sa maam, boo gisee lu ñuul wara dawKu ne dama ne, raw nga say buumBuñ la yeewee, du kenn yow a Ku ne dama ni raw nga say buum, boo waxeeg njaaxum yaa yeew sabopp, kenn yeewu laKu ne, la nga am ngay duggeb géewKu ne mën naa wax ne sama yaay a ma jur, waaye sama baay a ma jur sandey rekk a la mëna firndéelKu ne sa cerey yaay daa wex xorom, ba nga gedd ko, danga fandeKu ne sa xetug doy na la bandaxndikuKu ne tekk, tekk, ñu won la yoonKu ne yunn ci néeg sa kanam newwi soo duggee deeKu nekk ak sa bàmmeelKu nekk ci xare warula ree ku ñu jamKu nekk ci biirub ndox, warula ree kuy labKu nekk ndax boppam, tey Yàlla ndax ñéppKu nekk sopp na niroomKu nekk war nga fajal sa moroom gàcce ba gar ci sa bakkanKu nelaw fàtte say borKu ngembuwul doo sànguw ñeyKu njëlu di jooy, yaa xam ku deeKu jëlu di jooy, yaa xam ki deeKu njëluy jooy yaa xam la nga fanaaneKu njëriñ jot, nga yàgg faKu nobul waay, jox ko yëfamKu nopp yaay nax doomKu nu ne infiroo nga ne duma dëmm yaa wone sa boppKu nuy feyyikug tëng ci ndàqum ginaar, daa weesu kësKu ñaan ñàkk, boo jëndee amKu ñaan ñàkk, boo jëndee moomKu ñàkk taxa ñaaw, boo amee du la tee ñaawKu ñeme dañu laa déeyKu ñeme yamb, lekk lemKu ñemewul guddi, du rañaanKu ñépp sompal nga duunleKu ñépp tëfli nga tooyKu ñu fey sa bor nga mer, la nga leble rafetulKu ñu fey sa bor nga mer, la nga leblewoon baaxulKu ñu fey sa bor nga mer, la nga leble woon a jagulKu ñu nettali sa jëw nga mer la nga def rafetulKu ñu waccul doo tala njaalooKu ñu yónni jëkkër, nga indiw farKu nuy bëgga ray, nga génne mbuurunke dafa fekk koon nga denc koKu ñuy bëgga ray, nga génne mburunké dafa fekkoon nga denc koKu ñuy dàq ngay daw, di jàppi ween, sa càmmiñ a lay dàqKu ñuy jàppub jaam ngay seetub surgaKu ñuy jiiñ bëtu guddi, ngay soccoo yeeli liirKu ñuy jiiñ ndëmm doo soccoo yeeli liirKu ñuy jiiñ yakktaan ngay õollib tànk, lu ñu la waxal yow aKu ñuy yërëm ngay bindlu téeréb gémmiñKu ñuy yërëm doo bindlu cawli gémmiñKu puudar taxa rafet, boo ñaqee ñaawKu ràcc, jëmale sa kanam, mu dëllKu ràcc jëmëlé ci sa kanam mu dëllKu ragal sawoor, bul ji dugubKu ratt, sifu caKu reere cerey dëj, fanaane jabari dono, boo bindantee, amoo ngorKu reew, amul saans..Ku reew, ñàkk léppKu rey jinne wara fekke awale baKu rey naat dem sa kër baay, ku rey nit dem sa kër ndeyKu rey sa mbaam, yenu sab sëfKu rey say bañ, say bokk jeexKu rey say noon, say bokk jeexKu réy-réylu gaawa rusKu sa bëgge bare, sa ngor néewKu sa bopp toj sa xam-xam jeexKu sa gémmiñ di nàcc, doo wax jàmmKu sa mbañ dee doo ko jooyKu sa mbañ seede, nga ñaawKu sa mbootu jotul, doo roggantiKu woddu jotul, doo boot i gambKuy boot jotul, ngay dolliy gambKu say sër jotul doo boot i gambKu say moroom jaru bëy, boo jarul bëy it njëngu bëy ngaKu sa moroom jaru béy, boo jarulu béy itam, njëgu béy ngaKu sa ndey xëy, dangay gontuKu sa taat di mbee doo jënd béyKu sa tuñu kaw dem, sa fula jeexKu sa weeru baay doy, doo xaaraani bay tala fandeKu sa yaay tuur sam ñeex, nga mëq sa cereKu sàcc lëf, boroomam daf ko fekkulKu sag nàkk jeex, nga aj say koogKu sag nàkk jeex, nga wékk say koogKu sam xel yeddul, nit ñi yedd laKu sam xéy neexul, fasal jom ca ngont la ndegem xéyaat amulKu sañatula bañ, saña nanguKu sañula bañ, saña nanguKu saraxatul gumba, bàyyi kook yalwaanamKu sawar ci liggéey, oomle Ku say tuñ dagg doo mën : “wópplëw !” Ku sëlmuwul, doo sëlëm i kutiKu sët di wéttali maam a fa soreKu sët wéttali maam, moo ca dàqKu sol tubéyu nékk du jaaruKu sol yérey yu jafe, léegi anga sol sagarKu sonn bàyyi, kuy bëgga dee daw, te ku daw ñaawKu sonn, jëriñooKu sonne suuna ba ban suuna, bu la neexee sóonu ca kër gaKu sóobu tooyBu sóoboo dex tooy xépp.Ku xuus, tooyGéej, ku ko xuus, tooy Ku sopp doomam, du ko ñàkk rataxKu soqul, wolul, ba la ngaa laax duggub ruqKu sori taxa ñaaw, fa nga dëkk, rafetoo faKu sumb tooyKu tagg sa bopp, doo juumKu takk màggat taxani, walla sedd bi xaw laa gaañKu takk màggat taxani, mbaa sedd bi xaw koo gaañKu takk màgget taxani, walla sedd bi rey koKu tàqamtikoo xam li mu safKu taxawul faratay boroomam, taxaw yu moroomamKu taxul ndeyi kenn a liggéey, sa ndey du liggéey mukkKu tëb ak ay sabaar, dal ak ay gub, soo ko jëlulee it, yow lañu koy jiiñ.Ku tëb ak i sabaar, daanu ak i gub, su nga leen lekkul, koon it ñu jiiñ laleen.Ku tëb dal cib taal, dese nga weneen tëbinKu tëb dal ca safara, dese na beneen tëbinKu tëb di wax, doo noppee juumKu tëdd ci tëdditu mburu, xam ne mburu góor laKu wuutu mburu, xam ni mburu góor laKu teg diw ci naaj, moo ko reylooKu tëg sa ndënd nit ni wallisiKu tey ab jéllam, kenn du ko tawatKu tey sab jéll, bu ko tawatKu tey xamoon njàlbéen, muj di noflaayKu togg sa cin, yaw lay jëkka xeeñKu tuumaal ñépp, yaa taqKu wacc sa and, and boo dem fekk boroom toog caAnd bu mu dem fekk fa boroomKu wacc sa and, and boo dem fekk ca boroom Ku wacc sab and, and boo dem fekk fa boroomKu wacc sa and, and boo war mu tojKu wàcc yoon, yoon dal ci sa kowKu wannuw yet, yendoo taxawKu wara defar, boo yàqee mu ñaawKu wat pàq ba ñu la xame woon ñu fakk laKu wat pàq ba ñu la xame woon, kenn dootu la xàmmeeKu wax, feeñKu waxul, sa xumbal du feyKu wóolu Yàlla, dinga wérKu wor ku la dul wor, Yàlla wor laKu wuti xànc dinga moytu ratKu xam ki la may, bu ñàkkee dinga muñKu xam-xam dofloo ngalla ña la xamalKu xamoon la ngay mujje nga jëkke ko (ba mu des dee)Ku xamoon fi ngay mujje, nga jëkke faKu xamoon lu ñu lay tontu bala ngaa wax, waaj koKu xamul “buur saay na”, xam “buur dee na”Ku xamul “buur saay na”, dees na ko wax “buur dee na”Ku xamul “suur naa” dangay téye ca loxo baKu xamul “suur naa”, ñu téye sa loxoKu xamul ku la nax, xam ku la dumaKu xamul mbaam, mooy fóon wàq waÑàkka xam mbaam a waral ngay fóon wàqu gannaaw waKu xamul mbaam mooy fóon we waKu xamul, xamul moom la xaj di baweKu xamut fi nga jóge, doo xam fo nga demKu xarfa fuufawul, fuufa xarfa laKu xaste, waxeef nga loo doonKu xaste, yaa ñaawKu xeeb juddoom wàññi darajaamKu xeeb laaxi ndékki bu ko def ci noppamKu xeeb laaxu ndékki defuñu ko ci noppamKu xeeb sa kër baay wàññi nga sa ngorKu xeeb sa muur, wàññi nga sa ngorKu xeebul sa nguur, di buurNit su xeebul nguuram di buurKu xelu xellikuKu xëy tëdd, dinga gontoo dawKu yàgga dox, gindib jantLu yàgg ci njaw di njawKu yàgg ci njaw di njawKu yàgg cib teen, baag fekk la fa(,,,,,,,,,,,)Ku yàgg dox, yàgg gisKu yakk të, da nga xiifulKu yàkkamti sa wërsëg, amiin wa ñaawKu yakke loxo, bàyyi kuddu, doo ko ñaareelKu Yàlla may, mu amKu Yàlla sànni fitt, doo ko mëna feguKu Yàlla sànni fett doo ko mana fàkkKu Yàlla sànni fitt doo ko mana fàkkuFittu Yàlla mëneesu ko moytuKu Yàlla tàccu nga wara feccKu yar sa mbër, yaw lay jëkka daanKu yafal sa mbër yaw lay jëkka daanKu yar sa kuuy, yaw lay jëkka daanBoo yafalee sa am kuuy, yaw lay jëkka daanKu yaru, faluKu yem ci kes doo fey gi naarKu yewwu ren dañu la naxoon daawÑi yewwu ren la ñu naxoon daawKu yëy yaxub bukki, yëy na yaxub yëykatu yaxKu yëy yaxi bukki, yëy nga yaxi yëykatKu yónni say noon di nga leen yàkkamtiKuddoo ñeme gar ba ñu di ko ràcceeb laaxKuddu gu mag ay yëngal dëxinKulli aj, kulli àjjee ko sutKuli aj, la ko àjjee ko sutKuli xame naak JaaloKumbay bañ, Sàmbay rasuKumpa jàpp na ndaw ci jombasu kaaniKumpa jàpp na nit ci jombasu kaaniKumpaa ngi day ni ñayKuppe : tongoo ak awuKur man jaawara mbott mu ñu woletKutt mbëtt, we wu damm xaj na caKuuy dawul ; dafa wuti dooleXar dawul ; dafa wuti dooleMbër dawul ; dafa wuti dooleKuy aaye njéexaat, doo mayeeb callKuy aaye waluwaay, doo maye wóorKuy aaye xobu màngo, doo ca mayeeb doomKuy bëgg i nelaw, boo deewee mu fajuKuy bëgga toxu ak kuy bëgga dee yem, kenn mënula dëkk ak ñoom : loowax mu diw ayKu bëgga dee, ak ku bëgga toxu, kenn mënu leena dëkkalKuy bëre yaay daanuKuy bojjaan du weer kuuramKuy mbojjaan doo weer sa kuurKuy daanoo ca guy, jàppandiku ca mbortaan, dangay yàggal sa jéll, waayeca suuf nga jëmKuy dee, dangay dee fu ñu lay suuleKuy def bunt boo gis ubbi ko daa mës ubbi tisóoliKuy dem fu mu warul dem, lu ko ca fekk moo ko teg boppamKuy dóor a mën kuy saagaKuy dund di xeeñ, boo deewee du mata waxKuy dund di saxar, boo deewee nooy mel ? Kuy dund te kenn xamu la, soo deewee du mata waxKuy gaatngag lakk, dangaa yaakaar ndoxKuy gëmméel téggi sëgKuy gunge boroom biir buy daw, lu la ca waaxusil fekkeeKuy jaaru te liwul, ñaq la fay jëleKuy jaay dee daa lambleKuy jaay ker, bu jant sowee nga làlliKuy jaay ker, bu ngoonee nga lambleKuy jaay sa keppaar, bu tàkkusaan jotee te wàññiwoo sa njëg, ñàkkngaKuy jaay ker balaay ngoon nga wàññi sa njëgKu jaay ker ba takkusaan wara yombalKuy jaay tamaate doo bëre : boo ca dëggee mu tojKuy jaay kamaate doo bëré : boo ca dëggee mu toj.Kuy jàpp jaan faalewul jiitKuy jéem mbànd te mënoo tabax, dangay yàq ban, rekkBàyyileen jéem i mbànd ku mënula tabax doo yàq banTabaxe su jéemantoo mbànd tojle (de nga ko toj)Kuy jeexaati doo mayeeb dërëmKuy jiiy mbote wara séenu culletum bukkiKuy jooy di bëse kenn du la ñaan am ñeexKuy jooy di siime du maye am ñeexKuy jooy du noppilooKuy jooy i yax, doo dem i sëgKuy jooy ku ko watat, dafa amul ku ko bootKuy juutu, sàkkaraa la ko dàq moom mi ko dëkkeKuy kuppeek Yàlla foo làqu të laKuy laax géej, sa sanqal dana yàqu, te sab laax tooyKuy layooji fàtte saw làmmiñKuy naan, di nëbbu, boo jangee, feeñKuy naan di nëbbu, saa yu jangee feeñKu nëbbu di naan, boo màndee feeñNëbbu naan, màndi feeñKuy naan ngelaw boo gisee caakiri du mata waxKuy naaw, sa geen di buubu, fa nga jëm sorewulKuy naaw, say dunq di ruus, fa nga jëm sorewulKuy naaw sab geen di buubu, fa ngay dal du soriKuy ñaaguwaani seen dëkk a beyulKuy ñuy diri, doo taamu fu ñu lay jaaraleKuy raam di la wat su yéege fas toogu laKuy reere mébét bu yaboo falaõi dogKuy reere pann, boo woppee fandeKuy rootaani, seetil boroom goj ak baagKuy rooteek sendal, doo yóbbum ndoxKuy sàkki ron, ku ko abal kàndaama bañu koKuy sàngoo làmmiñ boo noppee rafleKuy sëqaat, ku ko ñaani mbël doo fa naajeKuy summi lu ñu sol, du fa bàyyi lu ñu wékkKuy tëgg ndëndëk sémmiñ doo bari wàlliyaanKuy tëraan ak ku bëgg ku ko wéttali : “ubal bunt bi” du leen booleKuy tëru, kuy teggee ca aayTëru teggee ca aayKuy tisli sag yóor di tuuru war ngaa xam ni doo gudd fanKu ni tisoo sa yuur ne këpp, ku ne la dinga gudd fan, nga weddi koKuy wàlliyàan, sa kër a tëggulKuy wàlliyaan, seen kër dafa fowulKuy weccee, sa alal da laa neexulKuy wékk njoowaan, dangaa yaakaara féexluKuy weranteek sa xel fooy nëbbu dina la tëKu dàqeek sam xel, foo nëbbu të laKuy wëri njooxee xam fa tool yay nangooKuy wokk taatu gaynde day ñeme xëtKuy woor, Yàlla nga ca bëggKuy wuti, demal fa nga yaakaarKuy xalam di ca jaayuKuy xalam di ca jaayu (barke ba yaa ko moom)Kuy xalam di ci jaayu barke ba yaay boroomKuy xànc bafa buteelKuy xasab yoon, amul sérKuy xool la ca ginnaaw sox bu tàkk, doo fitalKuy yiit di të doo woccuKuy yoot du sëqatKuy yuut a neexa jàngal tëfliLa àllaaxira di am jàmm yépp, Kumbaak Sàmba fa demul woonLa boroom géléem bëgg ci digóorug meer, yësal a ko koy mayLa jarag am di yuux, su ko néew amoon jël La jig mbott ca ndox ma, jigu ca janaxLa jig mbott cig dex, jigu ca janaxLa mu saf, ka ko macc a ko xamLa nga dàqekoon kéwél mu jëm ca àll ba, nga dàqe ko béy mu jëm ca kërgaLa ngeen tàyyi toppleen ko, la ngeen sawar bàyyileen koLa tee nag waa dabi nag ya tee ñeex maa neexLa woon, na woon, ña woon, fa woonLa Yàlla xam doy naLa yóbbu tëgg du fa ba uppu yaLaaj ay taxa xamLaalo : sàntamànna jëkkër : waxambaaneLaalo satamanaa ca gën, jabar joo wonniLaax tooy, sànkuLaaxub daaw, bu ñ ko dee nettali cafaay laa taxeLaaxub daaw, bu ñu koy nettali, cifaay laa taxDuñuy fàttaliku laaxu daaw/démb, cifaay ba taxLàbbali fas taxul fas a raw, raw a nga ca kanamLàbbaliw fas taxula raw, raw a nga ca kanamLafañ, boroomi mbaam lay faralLàggeek boroomi mbaam ay farLafañ, boroomi mbaam lay àndalLakk a gëna gaaw togg boo ca bëggul ñeexLakk goo gis la fa gëna diis a fay lakkLàkk ma, mbaa nga léeb ma ! Lamb ñay dégg saaj ba ñooy ëpp ña koy seetaanLàmb aw taat, boroom a ca gënLàmb daj, gis gënu koo wóorLàmb, dajul a gëna nooy diwLàmb, ku ca daanu, rekk na ne : ahan, te yem faLàmbi bukki, béy du ca wàlliBéy du wàlli ci sabarug bukkiLàmbi dóor, feyyoo koy tasLàmbi gaana, tàccu bokku caLàmbu golo, ku jóg, daanu ; golo yaa ko moomLàmbi golo, ku jóg, daanuLàmmiñ du lekk moroom ma, te toggeesu koLàmmiñ wenn mënula lekk moroom ma te ñorulLàmmiñ jigul bant, astemaak nit Làmmiñ, su nee “ñam wi wex na kaani”, muccu caLàmmiñ wu ñaaw, weñ la wuy naaw, dina dal ci ku neLàmmiñu luu a gën làmmiñu fenkatLawbe laa, ku ma wàngarñi fekk maak sama jataLawbee neexa jàngal i pëlKu déggi Lawbe neexa jangali pëlLawoon wonni naLaxas nga jaan, ci sa njaayLay yóbbu nag busëri, moo ko fay yóbbuLàyy-làyy joo gis mujjam cëppLeb yomm-yomm, fey dënit-denitLebal nga jaboot tojal i guddiLebal nga jaboot duuli guddiLebtoo, feytooLéegi, lu lëndëmoon leer, lu soriwoon jégéLeemkat boo gis, day mujj roccig buumam demLëf lu la Yàlla teg kenn mënu ko dindiLëg mën naa daw, waaye àttanul tegLégét, bu wunnee, dana raw fa woonLeket su doon nit, ku ca def ñam, mu yuuxLeketug kese, naxul i béyLeketu neen du naxu béyLekk ci ndab ba noppi xëpp ca suufLekk, jarul damooLekk ñax mu wow, aste lekk ngooñ ak dugub, dina làpploo fasLëkkaayu Yàlla, xalangu du ko dindiLekkal lu la neex, waaye solal lu neex nit ñaLëkkale ay fen taxula am dëggLekkuloo diw, sa gémmiñ niinLekkoo, sa gémmiñ niinLem gi ci taatu mag, gat sa gat sa, du ko lemmiLem neex na, waaye dub dundLem neex na, waaye duw jiwuLëm, lëm na lu gën lëm to lëm waxul la mu lëmLëngoo dafa neex, waaye koo bàyyi mu demal boppamLëngoo dafa neex rekk, waaye koo bàyyi mu dem ak boppamLëngoo neex na waaye ko bàyyi mu wéy a ki mbàggamLépp a ngi ci nit ñiLépp luy melax du caagine wurus laLépp lu am nopp du nenLépp lu ànd ak noflaay ëmb musibaLépp lu ag muñ tàmbali, ag muñ a koy yeggaleLépp lug muñ tàmbali ag muuñ a koy yeggaliLëppaa-lëppay mujjé dewndeLex boo daan raay ak a fóon, boo ca dóoreem pes, ñàkkul lu taxLi “sunuy” neex-neex, “samaa” ko dàqSumaa gën suñu Lu sunu neex-neex, sama dàq koLi béy doon dunde ba sax sikkim mën ca wéy ba deeLu bëy daan dunde ba sax sikkim, man na kaa dunde ba, xëy deeLi boroom géléem bëgg ci dugóor yësal a ko ko mëna mayLi ci taatu ndaa, mbott a ko xam, moom ma fa dëkkLi gëna jafe ci àddina mooy am alal ju ne gàññ, lew dommLi jig mbëtt jigul barLi la dal, dalul galo, mi am ñeenti jabar, ba noppi di raasi ndéemLi la wokk a ma xuriLi ma naqari neexumaLi mbëtt bëgg la bar bëgg, bu dee bar bu baaxLi mbëtt bëgg la bar bëgg, waaye la ca jig mbëtt jigu ca barLa mbëtt bëgg, la bar bëggLi né këtt, né jonn, te kenn du ko tuddLi nga doon soo ko bañee, danga caa yéesKu bañ li nga doon danga caa gëna ñaawLi ngay dàq mu jëm àll, dàq ko mu jëm kërLiccin, li mu yabe ginaar ca ba ñuy gone lawoonLiggéey bu amulug pey, yàgg lay taawloo, caatloo bonLiggéeyal àddina ja mu mel ni dootoo dee, liggéeyal allaaxira ja mu mel nisuba ngay deeLiggéeyu ndey mbind mu nu yaxan la doom jaay juddu maasLiggéeyub ndey; añub doomLii ku koy reere, léegi nga fandeLii Njagaa ma ci sutLiibarub mbokk, moo gën kilób jaamburLiir bu juddook wërsëgamLiir yépp a néew doole, ba mu des liirub jaanLiirub jaan du tuutLijjanti faj na aajo, waaye defarul am réewLi ñu men ci ab ànk maneesu ko ci ab lootLis man cib ànk, maneesu ko cib lootLiy jaay cib ja lépp, manee su koo boole jëndLiy raam, ca ñag ba la jëmLoo barele-barele, boo génnee gis loo moomulLoo barile-barile, ci benn néeg ngay fanaanLoo bees-bees, dugub du ñàkk duggLoo dog mu daanu, gannaaw xaalLoo doonul ndongoom doo doon ub sëriñamLoo nekkul taalibeem doo nekkub sëriñamLoo dul, bu fa, lu la fa, yaa koLoo duuf-duuf bajantu gannaaw xat (waru la) Loo faxas mu rot, dafaa dëkkulLoo jege-jege Maawo, Dee-Njéeme gën la koo jegeLoo ji ngay saxleLoo mel ni kuy xëddé pepp, te fajar giy niitLoo mën-mën biiru waay, mu def ca loo yëgulLoo muus-muus, sab goro gën laa muusLoo ni suma doon buur, booba xelum buur a nga caLoo ragal da lay gaañLoo sopp-sopp doomu jaambur, sa doom a la ko gënalLu nga sopp-sopp doomu jaambur, sa doom gënal la koLoo teel-teela jóg, yoon jiitu laLoo xam-xam pax, janax gën la koo xamLoo xamul ab reggaayam, ab xiifaayam du la sonalLoo xamul reggaay ba, xiifaay ba du la sonalLooy bañ ñu xam ko, bu ko defLooy bañ, yal na la ko Yàlla bañleLooy may say bañ doo ko may say soppeLooy ñut-ñuti na sàcc bu ànd ak narkatLooy tendeefal, ne patt bu fori gëtLooy yóotu, jotoo koLoxo bu duggee ci mooñ am lu ko jam, da koo bett, waaye foogu kowoonLoxo du miin gudd, miin gàttLoxo du tàmm gudd, gàtt te dogeesu koLoxo lu nekk, biir ba muy riisoo ko tax di sonnLoxoy Kajoor dañuy féewalooYoxooy Kajoor day weesalooYoxoy Kajoor, dañuy weesalooLoxoy Kajoor dañuy weesaloo Ay yoxo Kajoor dañuy weesalooLoxool Kajoor-kajoor di weesalooLu àll ay-ay taat fare gannaawLu am ci suuf ñetti fan nëb, ba mu des jiwu ndax yaakaarLu am Yàllaa ! Lu amul, du am u turLu baax amul “seetal ma”Lu baax, du baax ba weesu baaxLu bëñ bu weex mayewul, bu xuur du ko mayeLu beref fett-fett, dal ca àndamLu bon a bonLu boroom ndugóor meer tàqamtikuLu bukki om-a-om, mën naa bëreek béyLu cin xat-xat, xorom ba xaj caLu cuuj tuut-tuut gàddu njëlamLu daay tàkk-tàkk bàyyi fa kuréelLu dagg sute xaaxaam ba di ko sekki ? Lu damm ndigg ay dóoxaluw taatLu defu, waxu, te lu aay di njàmbatLu defu waxuLu defu waxu, lu ay di njàmbatLu defu waxu, lu aay di njàmbatLu defu waxu, lu xew di jàmbatLu ay, di njàmbat Lu diis diigLu dugg ci benn nopp génn ca baleLu dul dëgg du yàggLu dul doy nu mu tollu doyLu dul jàmm, jàmm a ko gënLu dul raaf amul ci àddina siLu dul Yàlla, ag neen laLu ëpp tuuruLu feeñ cib sëy, nuyoo woon na ca ngoro ga, dañu koo fayulLu gane cib séy nuyoo na ci ngoro dañu koo fayulLu gan sonal-sonal, dina ñibbiLu gor di wëyée, Yàlla bu ko saay-saay xamLu gune gu jigéen muus-muus buy matu woo yaay jaGune gu jigéen lu mu muus-muus bu matoo woo yaay jaLu guy réy-réy, gif ay ndeyamLu guy réy-réy, gif a di ndeyamLu jarag bon-a-bon, mana wàkk néewLu jarag bon-a-bon, moo tane néegu neen.Lu jarul dem ndaam di wuti sëriñLu jebbi ci xol, focci ci jëLu meññ ci xol, jebbi ci xar-kanamLu jiin Njaag a, te yaay NjaagLu njiin Njaaga, te yaay NjaagLu jinne màggat-màggat, dese õelaju bu jommal goneLu jinne màggat-màggat, dese regeju bu jommal ndawLu jiwu wa jeexul jógu faTe lu neex du jeex dañ koy dog ba beneen.Lu jiwu wa jeexul, jógu faLu njiwuma jeexul jogewu faLu jongama bëgg, Yàlla nay jàmmLu jooyloo xaleel a gën lu jooyloo magJooyu xaleel a gën yu magJooyi gune moo gën jooyi magLu jot Yàlla def koLu jot, yomb Lu juddoo cim tàgg, bu naawul jaaxal i mbokkamLu juddoo cim tàgg naaw, mbaa mu jaaxal ay bokkamLu juddoo cim tàgg, màgge cim tàgg, soo naawul, jaaxal say bokkLu kenn mën, ñaar a ko ko dàqLu la bett, mën laLu la ci saxaar biirale ba nga nar cee wasin wagoLu la mar mayul, màtt du la ko mayLu la yar ak teggin mayul, leneen du la ko mayLu bëñ bu weex mayewul, bu xuur du ko mayeLu la raay mayul, wokk du la ko mayLu la raay mayul, wokk du la ko mayLu la réer ci juddu feeñ ci jikkoLu réer cib juddu, feeñ ci jikkoLu nëbb ci juddu, feeñ ci jikkoLu la sukk may, na la ko joxañ xañLu la sutul, du la mana may kerLu la sutul manu laa keralLu la tiim weesu na laLu la waay maye kon jën, na la ko jàngale napp moo gënLu la waay wàll ëppale la caLu la Yàlla jox, waruloo ko xeebNit lu ko Yàlla jox waru ko xeeb.Lu la yar ak teggin mayul, leneen du la ko mayLu li doon da na xaq um njekkLu loxo def, loxo man na koo dindiLu ma waxadi-waxadi, bu ma giseeb nen, ne : “nen a ngi”Lu ma xam ci ginaar gu ñor, lu-dul lekk ? Lu mag bëgg te dofu ca, booba ab bëgg-bëggam dafa desLu mag lekk a gën lu lekk magLu mag mos a gën lu mos magLu mana am, gërëm Yàllaak sa ndey.Lu màtt yiy reere ? Lu mbootu émb, moo ci yéesLu metti, ci góor lay dalLu metti, góor lay dalLu metti yàggul, (ci kaw boo ko weesoo.) Lu Naar gis ci mbuusam, ba sànni ko, ku ko for it du am njeriñLu nar barey-barey su dëgg jógee jot koLu õawul du màttLu õaaõul du màttLu ndaw fatu-fatu, bàyyi fa ëtt baLu néeg rafet-rafet, boo nelawee fàtte koLu neex, Buur jël, ba mu des fudduLu neex du doy Lu neex tey, dàq ëllëgLu nekk ci kanam rawul i bëtLu ne ca kanam rawagul ay gëtLi ci kanam rawul i bëtLu nekk fukk ëpp na kennLu nekk mënees na koo toxal, mu mel na mu meloon ba mu des waxLu nga ñàkk-ñàkk xel, xam ne jabaru baay, ndey laLu nga ragal sa taat féete la gannaawLoo ragal-ragal, sa taat féete ca gannaawLu ni këtt, lu ne jonn a koy fajLu ni téll, mu ni damm naLu nit nàmp moom lay yësal a ko koy may Lu ñam baree-bare, mujja jeex, ndegem nëbbu la koLu ñam barey-barey, mujja jeexLu ñor tàbbi ; gàjjan gaay bañLu ñor tàbbi, gajen baay bañLu ñu dëppe sendal, aayewuñu ko weñLu picc bare-bare, du teree ji dugubLu picc dégg, sabeLu picc naan-naan, naantil naanu ñeyLu picc naaw-naaw, dal ci suufLu puso muus-muus, wëñ jaar ca taat waLu puso muus-muus wëñ jaar ca bën-bën baLu reen jan-jan, reen a nga ca suufamLu reen jan-jan, reen a nga ca suufLu rey Maalaw, du fi bàyyi AlfaLu rey mbuum, dee ca, ku weddi laaj gerteLu rey mbuum, dee caLu rayati mbuum, dee caLu sakkantalkat ba denc, sallaxkat ba sànniLu “sama” neex-neex, “sunu” dàq koLu sax y dung naaw gannaaw bànjóoliLu surga sañadi, sañadi sañ ne : “suur naa”Lu suur bajantu ba mu desub xaalLu tànk ñaaw-ñaaw wonees kow yoonLu téere yàgg yàgg ca wuude ba kay ëw, yàgg lu ko raw ci tànki boroomLu tëgg dina tasLu tëgg waxtaan, da koo tasulLu toj bopp ay tuurug yuurLu tóor-tóor jaayoo, na ko gërëme buutLu waay def, boppamLu waay def, mu tees ci boppamLu waay def da koo talLu waay def dee, su dekkee du ca delluLu mag def dee, bu dekkee dana ko bàyyiLu waay di wuyoo da koy niruLu waay giirook yaw, di la may, mu faf ko ba ca ndab la ngeen bokkLu waay góob, gar koLu ca waay góobe, gar.Lu waay jaay fa Yàlla, fekk fa njëgamLu waay jéemul du ko mënLu waay mënul neexulLu waay muñ mu jeexLu waay nangu, teg ko ko dagan naLu nit nangu, teg ko ko dagan naLu waay ñàkk, waayam a ko amulLu waay ràbb, rax ca dënkLu waay rendi, ci say loxo lay nàccLu waay rendi mu nàcc ci loxoomLu waay rendi, ciy loxoom lay nàccLu waay rendi, ca suba, ba ngoon ci yoxoom lay nàccLu waay wax cib nawet, cab toolam la ko giseLu wagajaane maye du and ak njariñLu wànq di dox noor ? Lu wommat lu né fa mu jëm la jëme la mu wommatLu xaj lekk-lekk, bàyyi fa der ga ca baat baLu xaj mënul ci saaku dugub mënalu na koLu xale wax, ca këram la ko déggeLu xel nàcc, xel naan na koLu yaq añ, añ laLu yëkkëti mag waxloo koLu yëngu am na lu ko yëngalLub lawbe rëye kon, na ko mana yatteLuy aas dana nenLuy daw am na fu mu jëmLuy law, ndanaat a ca mënLuy nit ? Luy yëng, la ko yëngal a ko ëpp dooleLuy yoonu lawbe ci géléem te naar ne jonn taxaw ? Luy yoonu sanqal ci nafa ? Maa bañ sebet ndax i weñMaa ci joo gis, ndof a ko lalMaa ci joo gis, ag ndof laMaa la men deesu ko wax, dees koy jëf“Maa mën” : defal ñu gisMaa ngi ci sa simis bi/mbubb mi/ létt bi Maaseek nit, musu laa gën tubay, musu laa gën mbubb, mu xëy doomam agën sa doom, dafa mettiMaatay su jotee kenn duma njékk si gat-sa“Maa tey”, xuru gàcce la, ku rus a cay jaar“Maay taawu boroom kër gi”, tekki dara ci kër gee ko gënMacc buy : ay lorMaccaatum nen, kenn du ca fot te du xotti bóliMaccinu dimb dina tax dimb a wexMaccum daqaar ay õelaju lay àndalMademmba Jóob Yatma Soog sëriñ bi ci ÑomreMag a moom xamam, su ko neexee làl ko toogMag ay duggi NdóobMag bu gëmmee, ne, gisuma jant bi, kenn mënu ci daraMag bu rusee, ne “maa tey”Mag, day faggandikuMag du fecc “Yàlla naa dee”Mag du fecc ci Yàlla naa deeMag du fecc yal naa deeMag du gaaw.Nu ngoog xamal nag ne : mag du gaaw.Mag du xam i naxam di ca duggMag du Yàlla waaye yàgg na ak YàllaMag, jaani ñàngóor la : bu la riisoo, bàyyil la daõar, boo ko riisoo mu bàyyilla daõarMag jiitu, rakk topp caMag, lu dal xelam a koy may yaramMag, lay dalum xelam, moo koy may yaramMag mat naa bàyyi cim réewMag mën na xélu ndaw, waaye bu àkkee saõañMag mën naa rukki nen ba mu mokk te du tojMag su rukkeeb laaloom, mëq ub daõamMag toog na séen lu xale taxaw te séenu koMag dina sóonu di séen lu gone gu taxaw gisulXale séentu fu sori te gisul, mag toog fi mu toog di gis Mag dana tëdd di séen lu sori, gone jóg taxaw te du séen daraMag dina tëdd gis lu gune gu yéeg gisulMag tuuti, gone tusMagu ñey, maaseek moom a ko gënMag uw ñey, maaseek moom a ko gënMàggatum béy du weesu mburngëlMàggatum guddi, ku ko gisul mu gis boppamMagum lëndëm ku ko gisul it, mu gis boppamMagum lëndëm, ku ko dajatul, mu daj boppamMàggatum pël : nañ màngi i yóo, bu nu màngi i yóoMàggetum dàngin, cuqtaan yóbbuwul ub lancamMàggetum golo kenn du ko jàngal õelejuMàggetum golo mu ngaak njaab mu mu jommaleb xajMagum rambaaj, lu mu fekke ca laMagum téeméeri at ak ndawul téeméeri teen su ñu waxtaanee jubooMalaaka mu ne, am na mallarciMalaaka mu ne am na màllarceemMan a man a joo ais du waajaMana wax, féetee ki wax a ko gënMan aréen, pepp mënu maa yey, su dul woon man, ceeb du niinMan de, jab laa : sama taat a ma téyé ! Man firib man fàppMan gan, man sa bopp laMan jiit, man jànkalaarMan suma doonatul baay kenn du ma miraasaaleMan, taxas laa, ku ma lonk nga sëggMana, mana joo dégg, du moomManaar a ngi naar yaa ngiManees na laa takkal jabar, yóbbul la ko ci sa néeg, waaye il ci des, yowrekk a ko mana defMar du ma taxa naan póotitBu la mar taxa naan póotitMar du taxa naan am póotitMatt gay ñoral cin, cib àll lañ koy taxaneMàtt nga sa mpàllanqMàttu melantaanDuma ko fowe,Bu ma màttee,Ma màtt ko,Ndigg la dammMay gu jëkk, may gu dëkk a ko gënMay gu dëkk a gën may gu jëkkMaye bopp rocciw làmmiñMayee lu baax ci kër laa njëkkeeMayu nangu baaxulMbaam, bu la wéqee nga wéqaat ko, tanewoo koSu la mbaam wéqee, nga wéq ko, yéen ñaar a yemMbaam dafa gàtt, waaye ci jur gi laMbaam gàtt na, waaye ci jur gi laMbaam du jur ci kanam nitMbaam ma ñu sang ba mu set wecc anga xalangu ca binit.Mbaam mu, bu wéqee màtt, def na xeexu baayamMbaam mu yeex tey yóbbub sëf, moo gën mu gaaw te yóbbuwul daraMbaam xamul gafakaMbaam xuux yaa neex deret mu ni sañula bañ laMbaam-sëf mu te, “Bàyyi” la santMbaamum jaambur waññ nopp du ma ca fekkMbaax gu ñu soq njànj, mayewul uw nitMbamb reyul weerMbamb reytil weerMbañ gàcceMbar-béef ak mbaraa-béef,Reeni xarañKu ko toggal sab goroBoo tóllantee mu deeMbaxalum xeer, du ka jëkka sóor ay jëkka ñorleMbaxalum xeer, jëkk caa taal taxu caa jëkka ñorleMbaxalum xeer njëkka baxle taxula njëkka ñorleMbaxana du fekke coonob boroomMbaxanay du fekki deewu boroomamMbaxana du fekke ayu boroomamMbaxana moo teg sa bopp jekku ca, bul ko teg ci boppu keneenMbaxana moo natt ci sa bopp, jekku ca, bu ko natt ci sa boppu nawle.Mbëggeel yax bu rëy toju koMbëggeel gu mat sëkk, wéet gu mat sëkk, ngor gu mat sëkk du fa nekkMbejum kanam, boroom a koy fajal boppamPesum gémmiñ, boroom a koy fajal boppamPesum kaabaab boroom a koy fajal boppamMbër a may dékk, mag a may daanMbër ca ka la jàggi ruurMbër danu koy donn waaye nguur danu koy jëndMbër : doole doolee mën dëgg, waaye dëgg ay mujjMbër du lëlu, day màgg daanMbër mu mag moo gis, ci mbappat lees ko jëleMbër mu nëbbu bu yàggee feeñMbëtt ñaaw, saf ñeexMbey bey a koy jeexalMbiijum taat saful suufMbindaan du jaam, (daan sa doole la)Mbojj, boo bëggee xam ni saw jal di tollu, dangay fekke mbees maMbokk : dox ak wax la, suñu ko noppee dox, noppi koo wax, dara desatucaMbon moo di li nekk ci sa xol, nga di ko nëbbMbonaat ñawkat la woonMbooloo mooy dooleMboolooy indi dooleMboteey doon kuuy Mbott yiy tëb nawet yépp, ku leen tàccu, sa tool booyLi mbott di tëb nawet, lépp, ku ko tàccu, sa baxaw booyMbubb mi nga dul sol, bu ko solal sa nawleMburu, su amoon gàllaaj takkal ko boppamMburu su amoon gàllaaj gu muy digle suy dem ci taal ba takk koMbuus deful lu gën peppMbuusum gone munul sol yaxi magMécce, mu ca bënn am njariñMeew mu wayul tuuru naMeex-sedd, reyMel né ba Ngóor jaaye mbaam ma te ne nopp ya duñ ca bokkMel né tuq su bënn te saañ ba réer, (te mu defoon lu neex)Tuq su bënn, saañ ba réerMelax gaaw na, waaye yóbbuwul wërsëgu kàkkatarMelax a gëna gaaw, waaye du yóbbu wërsëgu kàkkatarGaaw taxul yelaana dunde wërsëgu kàkkatarMëna dugg màndiõ amub yóbbal a ko gënMën gan : ci la ko neexMën ko, defoo ko, tëlee ko gënMën na maa lugg tabandoorMëna gàntu nib sonjaanMëna làyyi taxul nga bëgg sa kenn di tooñMënaatoo yàqoon gëti goloMëneesu laa tàgg ba tawtewoo ! Menn picc mënula yàq ndiiraanMenn picc, bu beddiku, yàqul ndiiraanMenn picc mënula yàq am ndajeMenn picc yàqul um ndaje“Mënuma ko”, dëgg la, waaye “mëneesu ko”, leneen lay niruMënuñu am dara tey sonnuñu caMer mu bari ñàkk la, ku am begMer, noonub boroom laMere buur, jege xol baa ko gënMere màndiõ, mëna waaxoo ko gënMere màndiõ, dox bu gaaw a ko gënMerum ginaar lu muy wàññi tusuñe ? Merum ginaar saful tusuñe Merum golo saful boroom toolMerum janax saful muusMerum golo saful boroom toolCongol golo lu mu bugal boroom tool ? Merum janax saful muusMerum muus, wokki sàkket, rekkMetitu xol su nekkoon ci tànk ñu soox koMiin day tax nga yab loo warula yabMiineef laago la, suy ñëw du tàggu boroomMo, ku sa biir xottiku, looy doye dugub ? Momar ay Mëló, Ndiix ay Ndaax, Sàmbaay BàccMoo juddu ciy géléem nàmp ciy mbaamMooy buur, mooy bummiMpeccu sagóor loo ca gaawantu kon a wàlli, na nga yobbu gubMpeccu sagóor lu nga ca gaawantu koon yobbul gubMujjug mbaam i tanMunu malaa wutal dàll war-waraan ngaMuñ a gën, yàgg bàyyiwul daraMuñ a gënMuus, boppam la nekkal GànnaarMuus mu ne moo xam na muy toje boppu janaxamMuus mu nekk ak sa tojinu boppu janaxMuus mu nekk xam na nu muy toje boppu janaxamMuus na ba di wowali garabNa góor aay biir, wànde bu mu aay làmmiñNa ku ne bay wallam ci waar wiNa ku ne beyali baayam ! Na nga bëgg sa waay mel ko, sa waayi moroom a koy melNa nga fexe ba ku Tabaski jox la pooj, foo Tamxarite, jox ko këllu cereNa ñu bàyyi wànneen ba xam nu muy mujjeek i gëtamNa sànqaleñ topp ña diwoo suukarNaa, ku bàyyi xët mu nàcc ! Naaga mën naa juddoo ci wanag, waaye du fa màggeNaaj wi dina saxloo lu nekkNaan du dul faj mar, loo ca mos mu doyNaanu rafetal soow mi nu dugge ko ja baNaar ba fa Gànnaar boppam la fa nekkalNaar bu ndaw, lu mu wax, ca berkelle ba la ko déggeNaar, maam ja maam ja, GànnaarNaaru-góor, bu déggoon i tëggoon malluNaaw doy na, waaye koo jub mu dee amu ciw yoonNag, balaa dee wéquNag, balaa jur ñoqiNag bu suuree wara gërëm sàmmNag, bu xeeboon béjjanam du ko xasanooNag wéq na doom ja, waaye bañu koNag wu màggat du yàq mboobNag wu ñuul, ku ca am soow mu weex wara daw ba fattuNagu naankat, dex a koy tiiñNaka sagal, naka ndeerNàkk sol mbaam taxu koo yenuy goroõNàkk wéy na jiwNàkkug doj koogu teeyloo koy naanNamm reytil weerNamm yàpp du ma taxa lekk war-waraan“Na nu def” joo gis, “na nu wax” a ko jëkk“Ayca nañ ko def” joo gis, “ayca nañ ko wax” a ko jiitu“Ayca nañ ko def” joo gis, “ayca nañ ko waxtaanee” wara jiituNanu dëkk doy nab digeNawet boo dikk di taw i xal, bu ko ñemeNawle, nit rekk ka ko sonnalNaxe, ku ca am mbubb, am ca tubéy, mbaxana të la caKuy nax may mbubb, tubëy ja të laNdaa, feesal mbaa nga toj ! Ndab, bu taqee, doo ca mëna yakkNdab ku ca mënuta sukk sukkin wu jekk, waru caa jéema lekkNdànk-ndànk mooy jàpp golo cib ñaayNdar, xëyul sottiTepp-tepp, a gën yuréetNdar xëyul xëy sottiNdar, xëyul sottiNdawul ñetteelu mag, lamb lay bañ, waaye lamb na ba-noppiNdax àddina, bu tukkee, añ day naaj ? Ndëféenaay yóbbuwul nagi mbëttNdëfeenaay yóbbuwul nagi bëtDëféenu yóbbuwul nag i mbëttNdegam baaraamu dey moo aay, gëntee tëstënNdegam naar bay jaay xorom laa gisul waxantu maak bay jaay laaloNdegam ña ca wolu waa daanu ca teen ba, astamaak ña ca pind baNdegam ña ca waluwaay ba ñoo daanu ca teen ba, rawatina ña ca pindbaNdegam seq a jommi astamaak cuujNdegam tukkee tiis astemaak deeNdëmm ndey, ngaana baayNdey dàllu géléem la amul kuutlaayNdey géléem, baay géléem, bu sëful i ngaax waar i mbokkamNdey-ji-seex, njaaxaanaay lay tëddeNdeyu maye dee na; ndeyu jënde rekk a desNdigg toq moo gën taati neen ! Ndimbal, na ca fekk loxol boroomNdimbal na ca fekk loxol boroom, (ba mu des lol liir mbaa lol néew)Ndóbin, la ko suub, moo ko gëna ñuulNdox du fàtte yoonamNdox du gëlëm mukkNdox du mbokk nde kon du togg jënNdox du toxuNdox, fa mu daan taa ba-tey, ku fa dem fekk fas tepp-teppFu ndox daan taa ku fa dem fekk fa tepp-tepp yaFa ndox daan taa, ku dem fekk fa tepp-teppNdox mi taw ci joor gi ba mu sax ñax, taw na ci jànj bi, te taxu koo saxñaxNdox mi taw ci banaana ba mu saf suukar, moo taw ci kaani ba mu wexkaaniNdox moo fekkewul ba muy taa, bul jiite xuusamNdox moo fekkewul am taam, bu ko xuusNdox moo fekkewul ba muy taa, sangu ca wóorulNdox mu sedd, marul a ko dàqNdoxum kese du foroxNdoxum linjaan tàngul waaye day rey màttNdull jeex, surga yooyNdund du xëccóok ndeeNdung, bu juree ndung, ruusNdur-nduri jab daaneelul ñeyNé xàjj ne Maxujja XàjjGaanag Ndànd ga doon xool piisub perkaalBa m soppalikub mayluusNebbon bi ci dënnu tuabéer, ba tax ko tëbëntu, mungi ci xàbban te mu netekk ak moomNëbbul te ne gisuma kenn, waaye bul wax ne kenn gisu maNéegi baadoolo yépp a niroo ba ca gayet gaNéegu mbon, ku nekk dana ca fanaan, wànte biddantee ca amul njariñNéegu séy dafa xatNéegu sëy xat na.Néegub jargoñ la, du la fegalub sedd, du la fegalu tàngoorNéegub ngor, kenn terewu ko, ku ci duggul ci yow laNeenug neen, du rey bukkiNéew, bu rombeey armeel, robam dootul neexNéew na a gëna na ñu ko bàyyiNéew na moo gën dara.Neex i tànk, bumu la yóbbu ci sàq moo beyul woonNeex i tànk bumu la yóbbu ci sàq moo beyutoonNeex làmmiñ ci njaay, dem fu soree a ko gënNeex làmmiñ ci njaay, neex njég a gënNeex xel taxula mëna nettali sa géntu moroomNeexum xel àggul ci nettali sa géntug moroomLu waay muus muus doo mëna nettali sa géntuk moroomNeexal ku la fasale, neexal ku la daan a ko gënNeexum ngont, xam fooy fanaanee ko gënNég ba jaan dem, nga topp ca watit way dóorXaar ba jaan dem nga topp ca watit way dóorBàyyi nga jaan dóor watit waBàyyi ba jaan wéy, nga topp ca watit wa di dóorBul bàyyi jaan ba mu dem, nga topp ca watit way dóorBul xaar ba jaan wéy ngay dóor ci watit waNekk ci sa donkaasigiNelaw ay rakki deeNelaw tax naa gëm deeGëm naa dee ndax i nelawNen boo xam ne balaa nga tëdd ne ko cateel ko nen a gënNen du bëreek dojNen du wuréek u dojNen du wure ak dojNettali, ci làmmiñu boroom la dàqeNettali du màggat, yal nay lu baaxNettali sa géntug moroom, waane weesuwu koNettali sa njongal baay, “neex na” doy na caNgaaxi tukkal, kenn du ko perngal mboccorNgan gu yàqu, gunge gu sori faju koNgan gu yàqu, gunge defaru koNganug nàkk amul ub nettaliNgaram ngaram baayi ngaramoon na baa muy bëgg ngaramNgasum ñàmbi ku ñu cay yoori goj, daa weesu reen yaNgasum puloox ku ca wuti ay goj booba weesu nga reen yaNgawar ay daanuNgeeroo-ngeer, ngeer a ngi ! Kañ ngay xam ngeer ? Ngelaw la dugal xob ci pax, génnewu ko caNgéntél jasig bu ko mbëtt yëgee bar a ko waxNgësëm wacce wu ma dama ñor tabbiNgooxi mbott du tee gaynde naan cib déegNgor moo di lekk suurul, mu jógNguri wocc na banNguur kenn du ko ñaddNguur, kenn du ko summiku cig ëkkNi ñuy def saa njëkk kenn du ko def saa béjjénNiitu ba lakkleKuy niitu ba lakkleDafa doon niitu, faf lakkleNiru sa baay, niru jamanoo ko gënNit a ngay jëggaani lu ni gàññ ca péeyamNit ak jikkoom, pax rekkNit ay juumNit ay liggéey alal, waaye alal du liggéey nitNit balaa xam li mu yoor mu ñàkk koNit bu ca jom jógee, dara desatu caNit dëgg, du fot ci ndab, fotati ca Ndab, mag du ca fot, fotati caNit dina ànd ak moroomam, te du maasamNit du daraNit fukki mbubb laNit kenn du ko bañNit ki, li muy gëne moroomam, buy sangu, du ko summiLa nit di gëne moroom ma, buy sangu, du ko summiNit koo gis, bu waxee, peese boppamNit koo ne “doo dara”, mu merNit ku baax dey xam lu bari, wax lu néewNit ku bon, jikko mat na moytuNit ku dee te amul doom, raaf naNit ku lu nga denc, mu def ca loxoom, doyula dëkkalNit ku nekk a ngoo xasaw néewNit ku nekk, xasaw na néewNit ku nekk ab tool la, lu ca waay ji, moom la cay góobéNit ku nekk àddina war na bàyyi xel nawleemNit ku nekk, juddoom a ko magNit ku nekk nu la neex nga melNit ku saay-saay a bañ ku ko gëddNit ku wóor te doon gor du bari borNit la mu jëf la du la mu waxNit li ko gëna sori mooy àddina, li ko gëna jege mooy dee, li mu gëna bëggmooy alal, li mu gëna ragal mooy deeNit men naa xeteñ, waaye Yàllaay dàggNit mënul lekk lu gën li mu liggéey ci loxol boppamNit moo gën tibbamNit, nit ay garabamNit, nit ña ! Nit xam na demam, waaye xamul dikkamJaam xam na demam, waaye xamul delluseemNit xam nga fooy yenoo waaye xamoo fooy yenneekooNiti téyé, ku ñu dogal tubéy itam, ngemb laa nga ca wet ga di la xaarNjaay mu xajam lambNjaayum póon ak làqarciNjalbéenug toroxte dey neexNjàng mu ne am na àllarbaNjàng mu ne, ci baa lay tàmbaleeNjariñ : loo fekke ! Njatu, bu juree njatu, seõõNjaw des naw xambinNjeexaataat, foo foreeb doom, delloo fa sab loxoNjekk-njekkal a yàqoon gëti goloNjëlbéen du dara, muj gu rafet rekka mata ñaanNjëlbéen du dara, ag muj rekk a takkuNjiit du ki jiitu, ki nu jiital laNjobba dem, Gànna wat ! Njong li, na yem ci aat yi, te bàyyi baayi aat yiNjonkonaay, sampul kërNjort lu ñaaw dinay faral di wattu boroomNjula du yàgoo cim xelNjulli dafa xasaw néew bu ñorulNjullit moo di naan màndiwul, mu bàyyiNjuumte du ñàkk, yàgg caa bonNjuutaay guddagul, mbate géléem juutooNopp a mag boroomNopp a xereñNopp amul kubéerNopp bu doon jogé ci boroom tukki bu ñëwée boroom yokk mbaawaññiNoppal na baay Diba dee na guddi amul càngaayNoppaliku, noppee ci gënNoppalu, noppee ko gënNoppi sëllu mag bejjenamNox gaynde matula wooye sa baayNu golo xam, na ko boote doomamNu golo xam, boote doomamNu xeex tax ñu tàggoo booba ag bokk dafa doxul seen digganté Nuni neen laNxarit ba laa dëër nu takk ko ciw naajÑa bokk lël, def ñu di ànd ba moosÑa daan ñaane njekk, jeexuñu ; ña daan maye njekka jeexeÑaag bu réy ray na boroom waaye regg la ca jublu woonÑaan gu daje ak amiin laÑaan su nangoo sonal boroomÑaar a di def aye ci àdduna : Njéemé ak MbanikÑaar a di yëf di jàmm ji àddina : ngor ak njullitÑaar di def jàmm ca àdduna : ngor ak njullitÑaar a mën kenn, te ñett du bëre : lii, ku ñu sot nga xam koÑaar a ngi nii ñu xam :Ki xam, te xam ne xam na, Ki xam, te xamul ne xam naÑaar a ngi nii ñu xamul :Ki xamul, te xam ne xamul, Ki xamul, te xamul ne xamulÑaar ñu bokku yoon ay dëggantey tànkÑaar ñu gudd-bakkan duñu mëna fóonanteÑaar xam nañ, ñett a xamulÑaari bët a gën di gis as bennÑaari bët danañu gëna gis as bennÑaari gët du yër butéelÑaari loxo doõõ la, bu ci ne mooy raxas moroom maÑaari yëf duñu mëna àndÑaari yëkk yu mat xajuñu ci menn mbalkaÑaari yëkk xajuñu ci menn mbalkaÑaari kuuy xajuñu ci menn mbalkaÑaari kuuy mënuñu bokk gaalÑaaw a gëna gore rafetÑaaw i gonee gën àbbi koÑaaw jikko, rafet jikkoo ko gënRafet jikko moo gën jikko ju bonÑaaw ngemb, rafet bëreÑaaw, ñàkk-faayda : Yàlla tegu ko kennÑag, bala ngay ruurleÑag boo gis dafa wara gëna ñagas la muy ñag, mbaa du ko mëna ñagÑag bu sore kaw, teewul am picc a ruurÑag, dabas baax na ca lee-léegÑàkk kilifa baayam amul fulla Ñàkk a xam, la mu waral bari naÑàkk a yeewu amul, naajee yeewoo amÑàkk buubu, ñàkk ceen ga, ñàkk xer ba ñu ko yeewoonÑàkk dayul ni amÑàkk kersa na deeg timisÑàkk pexe, pexe laÑamu lël, njulli bi ci la bokkÑamu njulli selbe ba ca la bokkÑaq du feeñ cib tawÑaq jariñu, jëf jëlÑaq, téddKu ñaq, tédd.Ñaq yiy daw ci yaramu doomu Aadama yépp dañoo saf xorom, benn rekk aci saf suukar, mooy biy daw ci sab jëÑàq du jóge ci taat jëm ci loosÑax gu wow dina lakk gu tooy Ñax mu wow dina lakk gu tooy, waaye it mu tooy dina wallu buwowÑax mi ñu dogoon anga saxaatÑebbe ji rax na coccÑeeti yaa seex jigul gambÑeex, bu ñ ca dee bojjantey paaka, am na lu nekk ca biirÑeme lu metti, dëkk fu soriÑeme njatt, ragal xerandiÑeme Yàlla, ragal alkaatiÑetti lonk, benn du ca fàq : lunku jigéen, lunku buurfari, lunku jinneÑett ñu lunku duñu fàq : lunkum jigéen, lunkum buurfari, lunkummalaakaÑettiku ca ba muy tooy, ndax bu wowee kadadaanÑey mënul ci daqaar dara, xanaa gësëm-gësëm bàyyiÑey wu dox njolloor moo lu njiinam sakkuÑey wu nëb xajul cig ron lalÑi ci làng gee dàq a bëre ñi ci géew biÑi la teg ci ker gaa ngi ci naaj wi, ñi la teg ci naaj waa ngi ci ker giÑi mana kott amuñu mbaamKa mëna kott amul mbaamKottkat yi amuñu mbaamÑa waroona bind mu dee jàngu ñuÑi warkoona bind mu dee jànguñuÑiy gàmmu ak ñiy raas déem bokkuñuÑoõali neexul beykat, bu ko defee daa jekkulÑoxar a neexa ñoqaliÑu bokk teen ñooy laxasooy gojÑu ma doon wax baay, juruma leenÑu may la lépp, nga jël lépp, dum xelÑu yemul i lor, duñu mëqandoo sungufMëqandoo sunguf koo yemal i lorÑuluge sëb, sóore sëbôëb mbott, õibbi mbottôóobi, matula jàngal nopp-si-jabootOpp ju metti du taxa deeOpp ju metti bokkul ak deePaaka bay rey nit mbokkam a koy tëggPaaka bi lay rendi, sa waay a koy daas, jox laPaaka bi lay rey, say mbokk a koy daasPaaka laa, kenn du ma ko jëkk ci sama mbarPaaka, kenn du ko jiitu ci mbaramKenn di jiitu jaasi ci mbaramPaaka lu mu yàgg-yàgg ci kuude, li muy yàgg ci luppub boroom a ko raw.Lu paaka yàgg-yàgg ca kuude ga, yàgg ca poojub boroom lu ko rawPàq bi ñu la xame, boo ko watee ñu ba laPàq bi ñu la xame, boo ko watee ñu bàyyi laPas-pas ba Yàlla fas, kenn mënu ko fecciPataas bu ñor, ku mu damm sa bëñ, fekkoon na koy kalaj-kalajiPatt ba mu yàqee la defaratul daraPeccum liir bu neexee, ndey jaa jàpp ca wagg yaPeccum liir bu neexee, ndey jaa téyé ca wagg ya di yëngalPeccum liir, bu neexee, ndeyam a téye ca tank yaSu peccum liir neexee, ndey jaa téye ca wagg yaPem-pem, mooy taseek pelamPëndub tànk a gën pënduw taatTànk yu pënd a gën taat yu pëndPepp a wax, waaye sëb a gajafPepp a wax, waaye, soq a gajafPetax am rab laPetax mu nekk ci taal, nirowul sabin ak ma ca kaw garabPetax nampatale bëtPexe bu naree fande, reere boroomPexe du jeexPicc a moom boppam, garab gu ko neex lay dalPicc a nga ca kow, waaye xel maa nga ca suufPicc a nga ca béntéñe ga, waaye xelam a nga ca dugub jaPicc beyul, bëgga mbooluPicc, la muy wax ci banqaasu garab, du ko wax ci loxol gonePicc mu lakk taat a fi gëna bëgg moroomPicc mu lakk bopp a gëna bëgg moroomPicc mu masula naaw, su naawee firim réewPicc mu mësula naaw, bu wëree am réew, tas koPicc muy naaw di reg, bu dalee matula waxPicc, picc : ndóbin,ramatu da cay naawandoo rekk,waaye, picc, picc : ndóbinPicc xeebul mbeyPicc yi njàmbal rax na ciPiccum soowkat, balu polom a aay ca gémmiñ gaPonkal mu la timis may, fajar a la koy xañPont day dugge, te kenn du ko duggPóotum pël, bu wowee laabPowum jaar ca buntu pax maPowum xaalis du yàggPuju néeg dana xeex ak taw, te boroom néeg yégul koPuju néeg dana xeex ak taw, tey seelu yegulPurux du gërëm ñamu daawPuubi njugub ci boppam la rot.Puukarey àddina ku ko yendoo, torox ngay fanaaneRaagalkati ràmmkat yomb na ràmmRaam gën na sakkam ndoxRaay gaynde, dee fa yomb na Raay gaynde dee fa, ku nekk mën na koRàcc baax na ci laax bu tàngRafet kanam, rafet jikkoo ko gënJikko gëna taarRafet perantal, jarula ñeewe sa moroomum jeeg, bu doom ya màggee,àtteRagal, boo takkee gët ya, xel may gisRagal du jam guyRagal naa ñaar yépp, ba mu des bay jaay xorom ! Ragal, yab Yàlla laRàmm taxul nga di ràmmkatRaxas boppu golo, yàq saabu laRaxasit, am ndox la woon, loxo yaa ca bari, moo tax ñu tuur koRaxasit, ndox la woonRaxasit ndox la woon, yoxo yaa ca bariRëbb, ca coow laRëbb fa ñey wa dee, ku fa yendu añ, ku fa fanaan reerReer ci goloo gën fandeReer tëdd mooy wallu reer doxiReer tëdd mooy wallu reer jogRéeroo amul, ñàkka waxtaan a amMbañ amul, ñàkk waxtaan a am Ñàkka juboo amul, ñàkk waxtaan a amÑàkka déggoo amul, ñàkk waxtaan a amReew làmmiñ gàtt gànnaayReew làmmiñ, te néew xeex.Reewaande ga du jariñ mukkReewalal sa jabar ak sab jaam, te yar sa doomRegaju gumba yàq say gët laRëkk rey na suññeel waaye loxo muñu koRendi bu ñaaw a gën méddRey Naar yomb na, waaye xaar fa dëj baa jafe.Réy biir am lu nga lekk baax na caRéy day sewloo nitRéy i nopp, mëna dégg a ko gënRéy jëf tuuti definRéy nopp bu doon taxa dégg, kon mbaam yat du ko dalRiir mi ci géej, ngelaw lee ko waralRombuw xur, di jaluw tundRoof-roppi du fékke ayu boroomamRootaan jéggi nam ndoxRootum Pël amul négeRoy doxinu waay jéggiwul jàttiRoy du nurook piirRumba tanewul DégënRus sa goro du tee nga tëdd ak sa jabarSa bopp lay wax sa moroom“Sa gémmiñ xasaw na”, sa doomu-ndey a la koy wax“Sa gémmiñ gi xasaw na”, sa mbokk a la koy wax“Sa jëkkër ju bon ji” moo gën “sa far wu baax wi”Sa ndogalu moroom, gént laSa tëbtëbéenug baay, mooy damm sa ndiggSa xaritu noon, sa noon laSaabu du fóot boppamSaatu du wat boppamSaaga ku la man duw fit ñàkk jom laSaajo yàgg naak JaarSaaku bu deful dara du taxawSaaku bu deful, du taxawSaalit nga Saan su baree, dalSaan wuy dem di dellusi, dayu béy doy na caSaan wuy dem di dellusi puubu béy doy na caSaatu du wat boppamSaatu ku ko log yàbbi dammSaatu ku ko log yàbbi dàmpSaay-saay ñemewul ku jub.Saay-saay waxul dëgg, waaye yàq nam xelSaay-saay waxul dëgg, waaye yàq na xolSeytaane waxul dëgg waaye yàq nay xalaatSabaaru dugub du ñàkku rusit Sàcc ak ki ko yebal, ñépp sàcc lañuSàcc ba noppi, ànd ca xeñkat yaSàcc bu dul raw jarula yàq i nelawSàcc bu dul raw mëtula yàq i nelawSàcc bu rawee, doon buurSàcc xam na nu muy def ba sàcc, waaye xamul nu muy def ba rawSàccum ndënd yomb na, waaye na nga xam foo koy tëggeSàcc um ndënd yomb na, waaye foo koy tëgge moo jafeSàcc um nand yomb na waaye foo koy tëggee jafeSàcc ndënd yomb na, waaye foo koy tëgge ? Safara, ndox a koy feySagar du õoor jombasSagaru tubéy a gën taati neenSagoy jigéen mooy wujj wu dee ci ngóobteSakk dall, wacc kolloorSàkk kolloor, wocc folloorSakkantal du la taxa texeSàkket, xer ba koy téyé da cay sës rëkkXer bay tëyéw sàkket da cay sësSàkketu boõ-boõ, xer ba ko téyé di suukar, kenn du ko dénk ab dongoSalaan gaaw naa jooy, waaye ku ko laalul du jooySalaan jooyul wéetSàll laajul tenqoSama bopp a ma la gënal, du bañ naa laKenn duma gënal sama boppSama jaan wàcc naSama loxo jotul sama gannaawSama nijaay a boot njaboot giSama rakk te duma rëkk“Sama waa ja, sama waa ja”, ndam a nga ca, gàccee nga ca“Saa waa ji, saa waa ji”, ndam a nga ca, gàccee nga caSama xef yaa ngiy nobanteSamba bañ bootaay bay ràkkamSàmba baaxati, kon sàntali yóolóorSàmba-say a mënu gan, saa-jëkk a mën saa-naarSàmm a xam li mu waliisSàmm bañ na neex baaraamSàmm bañula xam dafa fekkewulSàmm bu baax moo xam fa ñaxum noor di bareeSàmm sañ naa maye meew, wànte sañula maye aw sëlluSàmmkatu mbott moo xam ba cay sooxSàmmkatu mbott a xam ba cay soox, wànde ba cay soox a xam la koymettiSanqaleñ bu booloo wat weerSanqaleñ yu bari men nañoo watat janax ju deeSant dëkkul fennSàqami nga samab lancSaraxatul gumba doy na koy dumaSaw mënul raxas sobeSawaan, sëppaan, tëraan, ku ko sàlloo, doo baax doo am jom, doo tekkiSawoor bëgg na dugub waaye du beySagóor bëgg na dugub, wandey du beySawoor mënta rey jaan, wante man na kaa reeteet ba ku ka man rey fekk kafaPicc mënul ci jaan dara waaye dina ko reeteet ba ñu gis koSawta sëgg na, waaye du kersaamSaxaar, safaraa ko yabalSaxaar xamul jàmmi réewSaxaarus laax yáqul gëti mage yàgg na koo suurooSaxadi, lekkadi, wéradi, tool bu mu am dugub du ca amSëb ak dugub ca àll ca lañu ànde woon doora daje ci cin li, ba ci ndab ci, nitka fii la ñu fekkSëb, la ko bënn a nga ca biirSëb la, la ko bënn a nga ca biirSëb, li ko mbët a ngi ci biirSëb ñi am naw kojjSébb buy tàkk, deesu ca jiSébb buy tàkk kenn du ci def jiwuSébbu buy saxar deesu ca suulu jiwuSébb du tàkk, ngay jiSébbu bu taa tàkk wet gu ne la nu koy taaleSebetum dërëm amul ndéx-ndéxóorSéddale, ca kuddu yu jëkk yaSeedes mbey dàggaSéentu asamaan jarul buuxaane téSeet seet du tere boroom alal jél alalamSeetaan a dàq cim ndajeSeexoo, féexoo, Yàlla tegu ko kennSëf géléem, sëf jaam a ko gënSëfub géléem, mbaam àttanu koSëgu bu doon tee tooy taatu garab du sax ñaxSëlamlée ngi tàq ci loxoSëll soo lokki, mu fekki ndeyamSenuss lam du kandangSëpp-jaleñ du dindi xuuxaanSëpp sayu xat bët sébbiSëpp-jaleñ du la fasale ak say teeñSëqat du tàggook baatSëriñ ba niwoon mën naa «nodd» tisbaar jot naSëriñ du sàcc, dafa randal, ba ñu fàtte, mu jëlSéyi, seeti lu tane sa kër baay laSi gitax lanuy jàpp ba amu yatSiis, ji rafetu ndugg a ko gënSiiw, du jàmmi boroomSikket amul bàjjenSikkét ba ca Jàjj ak jagal ba ca Njaañ,Réex, ma né jédd fii ba ca kolobaanSikkim buy wuyuji reer, te du yóbbu reer, booba rus naSikkim la, geestoo ko yóbbaaleFu sikkim jëm, séen ko fa yóbbuSindax, ndaa lañu koy ruseSingili aram bàkka, dégg bañ gis nanguSiti aayul, topp maa aaySob na, benn sëb ci cinSoccooy jiituy reeSoo bëgg loo lekk nawet na nga di sakkantal ci noorSoo dee jéem õampat jalam mbool nga amulSoo deetee dox ba ëkk fël la, danga koy gorSoo demee dëkk, fekk ñépp di fecce benn tànk, defal na ñoomSoo éggul fekki golo gi, golo gi wàcc fekksi laSoo jiwul, doo góobSoo xamoon li lay yoot, nga bàyyi li ngay yoot te dawKu xamoon li lay yoot, nga bàyyi li ngay yoot te dawKu xamoon li lay dàq, nga bàyyi li ngay dàqSoow, lu ñuul bokku caSoow, la cay ñuul bokku caSoow um pël kum taxa tuur sam soow loonku ngaSopp buur aayul, wànte buur sopp laa ko gënSopp buur aayul, wànte buur bu la sopp a ko gënSopp, daganalSoppee gën taati neenSoppi du weesSoppiw doxin jàllulum tanSoq a gajaf, waaye pepp a ngi ci yéerSoq a sàkkan, waaye pepp a waxSori kaw a tax jaxaay di saw bukkiSori kaw moo tax jaxaay di puup bukkiSori kaw a tax jaxaay di xarab bukkiSu jaxaay sawee bukki, sore kaw a taxSori Sañaxóor taxul ron doon ngeerSori Sañaxóor taxul ron a doon geerRon, sori Sañaxóor du ko taxa yem ak geerRon, sori Sañaxóor du ko tee di ronSorim réew bu m la taxa fen“Sotti ceek def ci”, dara du ci moy ndab ilSoxla ku ca dul faj dara, léegi dootoo ko yëgSoxmaat day yab ndox ma mu dëkkalSoxor soxor benn laSu àndub ñaar yàggee, kenn a muñ Su bët sébbee, mbott yendoo ngoox; su daay tàkkee, bàqaar yendoonaawSu biddéew doon mburu, bare ñu fanaan bitiSu buntu néeg doon gobar kenn du génnSu buntu néeg amoon i gobar kenn du génn“Su doon man”, dee yàq mboolooSu dul kon baaraamu ndey, loxo di kudduSu dul koon baaraam loxo di kudduSu eer naawee, mbott du fandeSu faayda doon jaay, dina lambSu gan õàbboo, dëkk a ko ca bàyyiSu janax dee sóoru muus, ñag baa fa jegeBu janax dee õéléju muus, pax maa fa jógeFu janax yabe muus, pax a jegeFu janax yabe wundu, kan a fa jégeFu janax yabe muus, pax a fa jegeSu kaw neexoon golo du wàcc suufSu kumpa deñee, yebeel duggSu la nag dee dàq nga tëddSu la sa baay mayee ñax la, su la sa yaay mayee ñax la, waaye loo liggéeyyaa ko moomSu lëf defulee dëgg, bul ko waatSu liggéey mettee, setal mpey maSu loxo yàggee ci pax jàmm la fa fekkSu ma xëccoo suuf, doore fa ma nekkSu may dee, ci àll, gayndee may rey ! Kuy dee ci àll na la gaynde rey“Suma yëgoon” a nga naley dem ! Su mbaam duufee, neex i tanSu mbàttu ndaa jëkkoon ca sàq, jeextilSu mbaxana doon naan yuur, kenn du ko solSu mbaxana doon naan yuur, koo gis mu xeeruSu mbote bootoo ci gaynde tey ree, ñàkk ku ko yedd a taxSu Mbul bañee, Làmbaay nanguSu buur bañee lambaay nanguSu nag duggee saxaar ruuram jeex na fa mu jógeSu nga amee fas, war koSu nga duggee ci néeg yuux, génn yuux, doo xam ñaata laat a ca nekk.Su nga fekkee ñu di xuloo, su nga ca faree, waxete dëgg gaSu nga njëloo, lay laal laSu nit gisee asamaan di dëng, mu jajjanti koSu nopp doon ràcc laax, ñu woo mbaam-sëf“Sunu”, soo dàqee mu dawSu ñu la dóoree ca bérab, beneen yoon doo fa demSu ñu la ittee ci bérab, beneen yoon doo fa demSu ñu la séddee ci gaalu xaj itam, nanga fexe ba bu ca lekkMën nañu la yekkal ci gaalu xaj, waaye bu ca lekkSu ñu la yakkalee ci gaalu xaj, fexeel ba bu ca lekkKu la sédd ci gaalu xaj, bu mu fekk nga cay lekk Su ñu nee : “na xob yépp yëngu”, paftan taxul ñuy waxSu picc geddee ab déeg, dafa ñal ag suuxPicc su bañeeb déeg, ñal naw suuxPicc su bañee dex, suux la ñalSu sàngoo dër, na wottu jége safaraSu sippu õàbboo gëntee paatSu tan gore woon, bu ñuy gubal mbaam, mu ëpp caw sayTan dafa gàtt xel nde kon bunuy gubal mbaam mu ëpp caw sayBu tan gore woon, bu nuy gubali mbaam kenn du ko ca jiituSu xam doon jiitu, réccu du amSu yàpp yépp meloon ni res, paaka du ca am yoonSu yàpp yépp meloon na res, sémmiñ du ca am yoonSug ngone doon dëkk, maam yaa ngi raamSukk du tee yóbbu say wóomSuma i bët dañoo rembatSumbal loo mëna fóot ! Sunuy sikkim lakkandoo nañuSurga yakkal moroom maSurga yàkkal moroomanSuuf, bu sutantee, dañu koo jalSuuf bu sutantee, dees koo jalSuuf moo di buuri lalSuuf, suuf, suuf rekkSuul ker du ko teree soorSuul ker du ko teree feeñSuuna nangu na suus na waaye nanguwul sust naSuusalab kaani, la ko tay mëqu koSuusalub kaani siim mu saf naaka siim mu safSuuxlu mbër, làng ak moom a ko gën, muy bëre di daan ngay reeTaal bu Yàlla taal, sànni cag matt a gën fey koTaal bi Yàlla taal, sànni ci matt moo gën di ko jéem feyTaal bu Yàlla taal, sànni cag matt a gëna jéem koo feyTaar tigi ci jikko lay neTaaru, tabee ko gënTaarub kanam taarub xol a ko gënTaataan fa daan taaTaawub baay, baay la fu baay nekkulTabaski du bés bu nekkTàbbi ca teen matula jéemantu ; soo weesoo dëgmal bi léegi nga demTàgg, lu ca jóge naaw, mbaa doo boroomTàgge boo gis, am na jàppal diwTaluma ndajem ndetteelu xott laa woddooTama ñaari boorTàmm, laago laTan fiiru jant fenkTànk, bu jàddee yoon, dég jam koTànk bu toogul dëgg dayTànk bu toogul dëgg daraTànk bu toogul rébbi lu bonTànk ci suuf, jaan ci suuf, fu ñu jaar dajeTànk du tàmm gudd, gàttTànk na barngalu maaboTànnkatu dàll boo gis, ci ñoxetu lay mujjTarxiis bu dammee baatub mbonaat boroom géléem war naa jaari ca joorgaTarxiis su dammee loosu mbonaat, ku yor géléem, war ngaa yësalFu mbott tarxiise ba damm, bu fa géléem jaaree wara def ndànkFu mbott tarxiise ba damm, géléem war na fa teggiTawub daaw ba mooy bu ren biTàyyeel tayul daraTeb ceppuTëddal, mëtula digal néewTëddal doyul digal néewTeddul màggat di rejuTéeñ baa ngoog, yen ba ñëwagulTéere, digle cangaay, te du sanguTéf-téflu taxula naawTeg sa takkandeer ci ndox taxul nga tooyTëggal ndànk deru lëg nga fooreTepp-tepp ay yóbbu cim xuusTepp-tepp ay indim xuusTepp-teppal mooy indi xuusTeraanga du tuutTeraanga mën naa gor guy te fekk du dooleemTeraanga neexal na YàllaTeraangay góor a ngi ci ténqu loxol jigéenTëraay sosul kërTëradi àggul njaniiwTere, tere, mu të, bàyyil mu gisTey yaw ëllëg sa moroomTey yoggoorlu, ëllëg neex deretTib bay ub làmb, kenn du ko sàqamee cib géewLanc buy ub làmb, kenn du ko sàqamee cib géewTib bu rëy rey na boroom, te dund la ca (boroom) bëggoonTilim dina dem fu saabu mënula demTill a la gëna xam Xaali MajëmbTinki mbaam, ña ko tënkoonTojali doom du xeeñ yaay jaTombe mooy indi aay gaafTombee waral aay gaafToõ-toõ, la nga teggee ca der ba, rekkToõ-toõi naat, saa yu wëreem réew, dunq yaa taxToõ-toõu naat bu wëree am réew, dunq yaa taxTontu du foroxTont du foroxTooba bu dee menn, nga toog fa, gàddu saw yet, fa la ko cullet maybàyyiTooba, saxal mbaa ma sulli ! Toog ci naaj, ba ker fekk la faToog di jàmbat te defoo dara du maye daraToogaay, ndaa rekk la jigTool bu fi ñay ruuj, gëléem su koy ji, seet lay mana weyToolu golo du meññToolu golo du ñor.Tooñ du gàllajTóor-tóori garab gi yépp duñu def ay doomToppandoo, sag maasToppe ku mu tere doon kilifa boo toppewul woon itam doo doon kilifaToxal dëkk a gëna yomb toxal jikkoTubaab ba ca géej xajam ak wundamTubaab Jaxate : dàll saõ kawas ! Tubay i paate kepp ci bolleTubéy su amul géño, nu la neex takke koTuddub dëkk du ko taxa lakkTugg du and ak toggluTukkal séenati nay Naar,Xel ma dellu na Gànnaar,Léegi jàmmi boroom jeexTukki yokkul wërsëg, ña ko lekk a ko fa nekkulTunguni du teew, ñu di ko nataalTuñum géléem lang na, waaye rotulTuurule barca, for barca jafe naTuut ca teew, njëgubambeyTuut gi baay, naqari yaayTuuti aayul, tuuti pexee aayTuuti bet a gën toppal sa ndijoorUpp baax na ci laax bu tàngWaa jaa ngi, li sàcc di bañWaajur du moroom“Waaw” du booy i lexWaay a rigay weer gejj, te xamul kuy weriWaayoo ku mat waay, te mu waayoo laWaayu kilifa, kilifa laWacc sa wow, nekk ci wowu jàmburWàcc, daanoo ci gëna gaawWaccal xal wu, nexeley magati koWàccal, ma fay la sa ngooñ“Wacc ma, ma wasin” talula njaalooWaggi rammatu du wékk tamaWallu teen, ca pind ba rekk ngay yemWann per a gën, diñéWànnent ku mu bàyyi say bët nga bàyyiy bëtamWànnent ku mu bàyyi say get nga wara bàyyi yosamWaññ boo gis ci benn lay dooreWaññi ca benn lay doore.Waññi bu nekk ci benn lay tàmbaleeWaññ boo gis ci benn lay tàmbaleeWaññ yemul ci bennWàññil sa gàllaaj, ñu jam laWar fasu gattax ba am fasu weñDawal fasu gattax ba am fasu weñWar loo, di jëwu nagWarugar, wenn waru ca, moroom ma tànkuWat a gën wefWat gaal, ak yëgooWatiis matula naw, la ko wat a mata nawWax, ab xottiku la, kenn ku ne, yaa xam noo koy ñaweWax daaneelul bëstulWax ju bari, wax ju néew te wér a ko gënWax ju jëkk, fasu par la, tontu la, naaru-góorWax : par la ; tontu : naaru-góorWax ju neex sarax laWax ju ñaaw dëkkul fa mu jëm, fa mu jóge la dëkkWax ju ñaaw dëkkul fa mu jëm, fa mu jóge la cosaanooWax ma sa ànd ma wax la sa jikkoWon ma sa xarit, ma wax la sa jikkoWax ma sa goro, ma wax la kuy sa doom“Waxoon naa koo” gën “xamoon naa ko”Magum waxoon naa ko moo gën magum xamoon naa koDuma magum xamoon naa ko, wànte magum waxoon naa koWax sa josWax sa wax, waxu jàambur du waxWax, soxu fetal la, su rëccee, dabu ko weesWax, su guddee, ñaar a ko guddalWax, toõ-toõ la, kenn ku ne am nga ca wàllWax, toõ-toõ la, ku ko fekke am nga ca wàllWax yomb na, wànte def yombulWax-waxee du def-defeeWaxi dof, taaw baay gën caat maWaxi mag “waaw” la santWaxi mag dana guddee àll, waaye du ca fanaanWaxi mag day guddee, waaye du fanaan àllBaatu mag dafa guddee ca àll, waaye du ca fanaanWaxi mag doyula weddiWaxi mag, weddi, gisWaxi ndee bu taxawee, ndund yaa taxBu waxi ndee saxee ndund yaaWaxin la déggin la laajWaxkat dina wax ba làmb taatam, ni bii du sama bosWaxtaan amul ub ñagWaxtaan day neex boroom kërWaxtaan, ñam la, ku ko teewe ca ngaWaxtaan, wax dëgg ca laWaxtaan woo gis diggante baay ak doom dafa war mel na taggtooWaxu jëgg doyul ndërëklaayWeddi, boo gisee, gëmWeddil, soo gisee gëmalWeddi, gis bokku caWéet bàmmeel doy na caWéet du tee gayndee xeexWéet duma tee goreWeexu taat taxul ndongooy jàngWeexali tubëy taxul ndongo dugg daaraWeexi óom taxul ndongay jàngWëllooy féeté gémmiñug gayndeWenn fepp du kandaõ ci gënnWenn feppu dugub du jar sëlluWenn lay pàq laWenn taat, mënula war géléem, war mbaamWenn yattay sàmm gétt, waaye nit ña ku nekk ak sa yattWeñ nga, fu tooy nga dalWeñ, fu tooy mu dalWéq dono la ci mbaamWër gënn taxul dog a mokkWëraleel, say cékkWerante xuuxaan, tekki tubéyWërsëg dina jóge ci njoñWërsëg, soo dawee mu daaguWërsëgu jaambur ku cay tukki war koo gërëmWërsëgu jàmbur réerul boroomWërsëgu jë, fomp du ko dindiWësin mbaa dem toolWewu gar dëgg na wu janaabWéxu géléem du moy dem, moy dikkWokkal ma, wokkal ma, taxul wokk a neexWokkal ma, wokkal ma du tax moo wokkal la foo la neexKu nga ne wokkal ma, du la wokkal fu la neexWokkatu bu dajeek geestu Wakke, bu dajeek ub geestuWol di mëq du jikko, jamono laWommat ginaar, gàddu koo ko gënWoññ bëñu gaynde, day fekk mu deeWoote Yàllaa gën bu nitWoppi mag ; féppay mettiWor sa õaamaan moo gën a wor sa léttkatWow mënula weesu koõõWoy wu am yékkati wara am daaneelWoya-mbéntee : guy gu sëqul laalo ! Woyu biir jafe na awuWoyu biir jafe na déggWóyu, bàndeey baayamWuré wa dem na këõõ, waxi mag dem na ndañ-taaliWuré dem na këõ waxi mag dem na ndëñtaaliWurus rusula dellu ngalamWurusu mandiõ, teela xéy du ko maye, yaay ju liggéey-a koy mayeWutinu xasin aminu ñeewinWuude du ëwal boppamWuude, nu mu la gise, la lay ëwaleWuy dana jurub xataxBuy dina jur xitaxXaalis, seexluwul.Xaaraan fa nag wa deeXaaraani tawte ca, dem tool tawte caa ko gënXaaral sa wàll ci na(g) wiXaaral yekk bi sedd ëpp na ci waaju xiifXaayaan balaa neex nga déggi séeréerXaayaan si ñi deeg seereerXaayaan ca ña dégg seereerXaayaan, ku dégg i séeréerXaj baw na, golo yendoo jaabXaj bi dina raastu ci wetu waañXaj biy mbaw, du màtt, waaye dàq nab ragalXaj buy baw du màttXaj bu génn amul boroomXaj bu sësul du bawXaj bu toõal biddéew fanaan bitiXaj bu xeex amul boroomXaj sax, ku koy xont, saa su la séenee wiccax geenXaj yaakaar na njël lu dul njëlul baayamXaju cokkeer ak séenam, ku ca fàtte gësi, omXalam demoon na bay neex, buum ya dogXalam demoon na bay neex, buum ga dogXalam demoon na bay neex, buum ya dogandooXale bu reew, toolam du ñorXale bu tàmmul tumuranke du xam àddinaXale du sant : laa ! Xale xamul Yàlla waaye xam na yarXaleel amul boppXaleel poto-poto la, noo ko raaxe rekk lay wéyeXalele bañ na loo mu tàmmXàll yoon yomb na, jaar ca xàll waa jafeXalu ndéef gëmm na, waaye feyulXalu ndéef gëmm na, ne feyulXam denc, ba soxla jëli koXam lépp, wax lépp, baaxulXam nga sa wàll ci tànkub na(g) wiXam nit, xam jikkoom a ko gënXam sa waay, xam jikkoom a ko gënXam sa bopp a gën nég ba ñu la koy xamalXam sa bopp a gën, nég ba nu la koy waxXam sa bopp a gen ñu xamal la koXam sa bopp, moo gën ku la ko waxXam sa bopp ca teel moo gën nég bañ la koy waxXam wax, yab na xam noppiXam-xam ; “xawma” bokku caXam xam na, xamul xamulXam-xam ñeent a koy kulóor : di ko bind, di ko jàngale, di ko waxtaane,mbaa di ko jëfeXam-xam sorewul, dafa làquXam Yàlla ca la nga weesuXamal lu ñu la waxulXamal tëraayu mag te bul xam i nelawamXamoo lu ma sama yaay bootewoon ! “Xamul” aay na wànte “laajtewul” a ka yéesXamul aay na, tey laajtewul a ko rawXamuloo fóonante, mbate bakkan daggee“Xamuma” ku mu yóbbu pénc ma, danga ko wàndelXanaa bu ginaar saxeey gëñXanaa, xorom weccikootul barca ? Xàndoor, bu dammee ci waar, wàcc naXarit benn la, bañ ñett ak ñenent.Xarit dina gën doomu-ndeyXaritu jaawaandu, boo ko amee bu ko ñàkk, waaye boo ko amul bu kowutiXarkatub matt ay ñaan woggXarum waay, gayndeg waayGayndeg waay, xarum waayXasu kaf, bañ na sikkas boroomXawala wax, ma xawa xamXay doy na garab, gudd na, rëy na, te wex na ba né xàttXay du gëna wex xayXëbël yar bu njëkk ba day dalXédd, dug bëggXeeb, ñàkk a cay bàjjoXeeb ñàkk a cay buurXeeb sa takkum, mu takk saw sayXeeb sa takkoon, mu yeew saw sayXeeb xal, mu lakk sa dàggaXeeb nga xal mu lakk sa dàggaXeex, ku ko fekke, boo àttewul, dangaa sotXeex neexul, dàq a neexXeexa jàmmaan na ëllëg, tey ñàkk-sutura tax ko di téyeXel ak boroom bokkuñu jëmantéelXel ay yeggale léppXel, bu doon jaay, lambBu xel doon jaay, lambXel du doyXel du namm fu mu xamulXel du njaalooXel koomum boroom laXel mëneesu ko tëyeXel mi nga gase teen bi, la ci keneen di naaneXel mi nga gase teen bi la ci sa moroom di duyeXéllëre, ku ca dëkk, réy i gët, mbaa nga mëna xooleXélu ndaw, mag àttanu koXëq-nooy, yëgul xetamXew xewwi aayul, ñàkka xew a aayXew xewwi aayul, ñàkka xew a bonXippi taxula gisXobu xël rémb na gémmiñug tefXobu xël ëpp na gémmiñug tefXodd wor na jasig ba mu ñaleeg suuxXoddiku bala ngay lakkleXoddilu, ca ba nga lakkleegulXol day giseXol du màgget, te jikko du toxuXol du wóom ba ñu koy bësXol, lu fa jëkk të faXol xam na li xel di xalaatXolub doxandéem, soo ko xaree fekk ca ñibbiXool, bàyyi, gannaaw loola nga wokk sa poojXool nit fa toggkat di xool ginaarXoole, bu ca xef àndee du mettiXooromas kiy wax mooy ñi lay dégluXootu xaal bu yendoo naj kotomXuloo ab sën la, lu waay jot xëpp sa moroomXunqu nóor xamul xetamXuq-nooy yëgul xetam, nde kon du daaguXutumba gi ci yomb, gi ci nit a ko rawXuus mu soreey indi ngiróXuy-xuy a gën kamacY góor yépp ametil jabar, y jigéen yépp ametil jëkkërYa neex àndul, sump saa nga Mbaakol, dex gaa nga YàjjinYa yi di maye alal, dara saxu ca kawar : tank, ak tëstën, ak làmmiñYaa bari pexe, ni masoõYaa fi sësay taxa donn/faluYaa gàttum xel, ni sàccub yoor-yoorYaa ko mujje mu réerYaa ma newoon,ma ne la,te neeteetoo ma, gis naa ku ma ne,te yaa tee ma ne ko,soo ma newul,su ma neetee,danaa ko neYaa õàyyi sa tubay, sol ci jaanYaa ne woon, man ngaa faj dof, gasali nuy reenYaa ñàng, ni kaaniYaa tulli, yaa sabaruYaa tëgg, yaa tulliYaa di sabaru, yaa di tulliYaa yées, yaa yéccét, yaa takk sa ngoro gàdduYaak kam ak Bawal bay xëccoo suuf ? Yaakar a tax nit di dem MAKKAYaay moom day juug, yére yi bu mu jot solYaay sarwet, doo daanuYaayu jàmbaar amul doomYàgg ay wone légétub taatYàgg bawul daraYàgg bàyyiwul daraYàgg ci yoon wi moo gën yàqule ci yoon wiYàgg du saabu, waaye dana fóotYàgg, lu mu dugg, ñaawal koYàggay dindi tuumaYakk, ba ca dàq da lay fekk diñe, te amuw ganYakk ba la fekk fande moo gën ci yakk yiYakk du romb ganYàkkamti ak gaawantu, bu ñu jurée doom, réccu am caw yoon.Yàkkamteek gaawtu bu ñu juree doom, réccu am caw yoonYàkkamteek gaawantu, bu ñu juree doom, réccu am ca turandooYàkkamti ku mu tax war suñeel, loo am su lay tey lay yem, te du tax sayyoon gaawYàkkamti, muj ga : yàqatiYàkkamti yàquleYàkkamti, yàqatiYàkkamti, yegg a ko gënYakktaan bokkul ak yakk coowYàlla amul palanteer bu mu naan la tollu ma foofu ma jox laYàlla bindul ku mu dul rey waaye am na ñu mu dul toroxalYàlla bu mbootu di mennYàlla buy séddale, ñatt, ñatti nit, dey jox ñaar kenn, jox benn kenn, ne ka cades topp leen lu rot nga forYàlla deesu ko jàngal ab nawetYàlla matula jàngalum nawetYàlla dekkal, yomb na koYàlla du la jox njëgu saaku ceeb, jox la doole joo ko yenooYàlla du reyal nit y bañam Yàlla du teg nit lu mu àttanulYàlla, gémmiñ gu mu xotti sànni ca ab tibGémmiñ gu Yàlla sàkk sànni ci peppYàlla ku mu yakkal, jiñ lay xaarkatYàlla mayewul, day ableYàlla na piccum jàmm naaw ba ñu koy wax booba njéeréer a taxYàlla nee na “duma sànk mukk yoolu kuy rafetal” Yàlla, njuuy laYàlla rëbb na képp kuy yee fitnaYàlla rekk moo moom baaxYàlla su doon def sago bañee, def sago soppeeYàllaa ngeek ndawal lu dul kóobaYàllaay rootal maxYàllaay rotal ug max“Yàlla, Yàlla”, bey sa tool(,,,,,,,,,,,,)Yan bi diis, ku ci sàkkal boroom yanu mu war laa gërëmYàpp, bu ñoree, du jar àbb paakaYàpp du jeexal yàppYàpp neex na yëy, waaye yaxit neex naa seeñuYàppu xaj bu seddee soofYàq a gëna yomb defarYàqkatub marse bu jeexlee toogYar sa doom taxul nga bañ koYar xaj a gën yar nitYaram wenn la : woo ca dóor mu mettiYar ca kër Yaru maam du yarYax bu réy gobar toju koYax bu réy, gobar mënu koo tojYebu ca, namm ca, ku la ca yónni, nga gaawa demYebu ca nangu ca, ku la ca yónni nga gaaw ca demYebu ca, namm ca, ku la ca bëmëx nga jélNamm ca, yabu ca, ku la ca bëmëx nga jëlYedd, yërëm a ko gënYéeg bu weesooy xob jéll a cay toppYéeg du weesu xobYéeg boo bëggee weesu xob ya ci suuf nga jëmYeenay joxe, Yàllaay feyYéene néeg la, boroom a cay fanaanYéene wanaasu la, boroom a koy wannaatYëf sa yëf, yëfi jaambur du yëfYëfi jaambur du yëfYëf yi bëréb, bukkeek mbaam laYëf yi kasaray lem gu mbaam naan laYëg ay jiitu yëgleYëgata, gan gu geddub reer ! Yëkk, kenn du ko fóonalYemal ci kuddu ñu roof la ci gayetYemal ci mbàttu, ñu roof la ci gayet Yen bi la Yàlla yenul, bala nga sonn, yow mi ko yenu, ñi lay seetaan ñooyjëkka sonnYëngu-yëngu bu ne, yëngug ki ko yëngal la“Yenni ma ! Yenni ma !” diisul, nde kon da koy mbasYenukati xëddéen, dañuy yëgoo bala ñoo jógYenukati xëddéen, dañuy waxtaan bala ñoo jógYenukati xëddéen, dañuy waxtaan bala ñoo yenuYenuy xëddéen, ak yégóoYenukatu xëddéen dañuy yëgooYëréet kësëõ, toq-toq yàgg fi rekkYërmande day wàññi dooleYéwén : ci sa alalYóbbante àq laYóbbante gal-gal sa mbër taxul mu daanYóbbante, kuy tukkee ca gënYòbbante bu ca xuloo amee, dafa jarYóbbanteb gal-gal ubul làmbYóbbante gal-gal, ubul làmbYóbbanteeb gal-gal ubul làmbYóbbu mbir mi fa mbaxane nekke bennYokkule, sakkanlee ko gënYomb day tax nga ñàkkal faayda lu am faaydaYomb fey na naajo, ba wes koYónni golo, mu yónni geen baYónni ma, bu yàggul yàqYoon amul kerYoon yemul ci wennYoonu jàmm du wiirYoonu jàmm soriwulYoonu ndaw du gaawYóoxul ma yóoxul sa bopp a ko gëna wóorYuuqul ma, yuuqul ma, kaay yóoxul sa boppYor jikkoy géléem baaxul buy for ci gi garab di xool ca geeYuqamtiku, baaraamub déy, waaye ndaagum tëstënYuqamtiku yokk nab taxawaay, waaye yàgg caa jafeYuqamtiku yokk na taxawaay waaye ku sonn dellu fa nga nekkoonYuqamtiku yokk nab taxawaay, waaye ku sonn, dellu ca sawmaninYuqamtiku dina yokk taxawaay, waaye boo sonnee delluYuqamtikum mbaam du ko taxa tollu ci ñayYuqéelu mbaam, du ko taxa day ni géléemMa yee fi gaa ñiy bañ a diglu'y wolofal bañ xam ni yàlla buur bi mooy ki man a fal.  Ngir wolafal mooy wolli tool i xol yi Di yokk gëm yi faf di wubbi xel yi  Buur yàlla moo bindoon araab bind wolof Tàggale làmmiñ ya ta yàlla moo ko def  Moo sàkk ñay làkk di làkki soose ak tukkloor ya ak pël ya ak majoosi  Pël yaa nga naa mbiimi wolof naa da ma ne Te Yàlla xam na seen i wax fuñ man a ne    Pël yaa nga naa mojji  wolof naa baax na Te Ku ci wax buur Yàlla xam ni wax na  Yàlla du buur buy gàntu mbaa muy gënale loo fa amul ci yaw la yaw miy yàllale  Ñu njëkk ña ak ñu mujj ñii la yamale Ku ko jëfal mu fay la moom du tappale  Wasaabixuunas-saabixuuna  moo ko wax waaye du tee ñi mujj a ñëw daf leen di jox  Wolof ni njëkk a fecc  tëxta mujje Ab géew Ku mujj a fecc pël naa mójji    Waxi wolof ak waxi yaaraam ñoo yam Dégg na làkk ak wolof ak yaaram  Ci jamonoy noohin la wax ya tàggaloo waaye jullit seen yéene dootul  tàggaloo  Loo yéene mbaa nga laaj ko Yàlla fay la ko Àddina ak laaxira dellu fay la ko  Soo ko gëmul seetal Ku ndox suuf màtt Soo ko luggul day faatu faf ni fàtt  Te lugg ay jat la du baati yaaram Du ay wolof duy làkk Yàlla moo ko xam    Te terewul loo jàng jàng it alxuraan Soo ko jatul doo wàcce jaani saamaan   Saalaali waalaali te naa ko too kee Waa ju ko ñaane yàlla xam na kookee  Te loolu Rekk a man a wàcceb njàngóor Moo tax nga xam ne Yàlla rekk mooy buur  Buur Yàlla loo ko ñaan mu may la loo la Lu dul nga mel ni Mustafaa fa Yàlla    Jagleel ko Léon Werth.Maa ngi jéggalu xale yi li ma jagleel téere bi mag, waaye am naa lay wu wér: nit kooku moo gën ci sama xarit yi. Am naa weneen lay it: mën na nànd lépp rawatina téerey xale. Amaat naa ñetteelu lay: nit kookoo ngi dëkk Faraas, fi mu xiife, mare fi. Soxla na ku ko dëfal. Su fekkee ne lay yooyu yépp doyul, maa ngi jagleel téere bi xale ba woon démb, mag mi tey. Mag moo gis xale la woon (waaye ñu bari dañu koy fàtte). Maa ngi jubbanti kon samag jagleel:Jagleel ko Léon Werth, xale ba woon.Ba ma amee juróom-benni at, mës naa gis nataal bu rafet ci ab téere ci mbiru àll bu naat bu tuddoon Nettali yu dëggu. Nataal baa ngi doon wone yeew muy wonn mala. Sotti bu nataal baa ngi nii.Ñu ngi doon wax ci téere bi ne: “Yeew yi danuy wonn ay mala te duñu leen sàqami. Ginnaaw bi duñu mën a yëngu te dañuy nelaw juróom-benni weer di reesalaale.”Loolu tax na ba may xalaat lu bari ci nettali yiy xew ci àll bi. Ma daldi jël kareyoŋ tàmbalee rëdd sama nataal bu njëkk. Sama nataal bi njëkk, nii la meloon:Ma won sama liggéey mag ñi, daldi leen laaj ndax nataal bi tiitalu leen.Ñu tontu ma: “Lu waral mbaxana di tiitale?”Du woon nataal buy tegtal mbaxana waaye yeew muy reesal ñay. Ma daldi nataal biiru yeew mi ngir mag ñi gindiku. Mag ñi ñoom fokk nga faramfàcceel leen lépp. Sama ñaareelu nataal, nii la meloon:Mag ñi digal ma, ma bàyyi nataal biir ak biti yeew yi te jublu ci xam-xamu jéeri ji, taarix, waññ ak naxu. Noonu laa bàyyee jàngum nataal bi ma tolloo ci juróom-benni at. Li ma lajjoon sama nataal bu njëkk ak ñaareel ba moo tax ba ma xàddi. Mag ñi duñu nànd dara ñoom doŋŋ te dafa sonnle ci xale di leen faramfàcceel mbir yi saa su nekk…Kon ma war a tànn beneen liggéey, ma daldi jàng dawal ropplaan. Daanaka wër naa àdduna sépp ak ropplaan. Dëgg la, xam-xamu jéeri ji amal na ma njariñ. Ci gis-gis bu njëkk rekk, mën naa ràññe réewum Siin ak Arisona. Lu am njariñ la lool su fekkee danga réer guddi.Noonu laa baree ay xame ak nit ñu ñàkk caaxaan ci sama dund gi. Dëkk naa lu bari ak ay mag. Séetlu naa leen bu baax te taxul ma soppi sama xalaat.Su ma ci daje waan ak kenn ku ma yaakaar ne yewwu na, dama koy won sama nataal bu njëkk bi ma dencoon ba tey. Dama bëggoon a xam ndax ku muus la dëgg-dëgg. Waaye saa su nekk li mu may tontu mooy: “Mbaxana la.” Naka noonu, duma wax ak moom lu jëm ci yeew, àll bu naat mbaa biddéew. Dama doon waxe ak moom fi xelam tollu. Dama doon wax ak moom ci mariyaas, golf, politig ak karawaat. Noonu mag moomu dafa daan bég ci xame ak ku nite…Noonu laa dunde man kepp, daanaka amuma woon kenn ku ma waxal, ba ni ma paan dikkale ci màndiŋu Sahara juróom-benni at ci ginnaaw. Dafa am lu yàqu woon ci sama motoor. Ndegam ànduma woon ak kenn, du mekanise, du àndandoo, maa ngi doon waaj ngir jéem a defar lu jafe man kepp. Dama mel ni ku nekkoon ci diggante dund ak dee ndax tuuti ndox laa yoroon ci diiru juróom-ñetti fan.Guddi gu njëkk gi ci suuf laa fanaan, lu tolloo ak junniy kilomeetar sama diggante ak dëkk yi. Maa gënoon a wéet ku nekk ci looco ci digg géej-mbàmbulaan. Noonu mënees na jëli sama mbetteel bi ma baat bu keemaane yeewe ci fajar gi. Mu ne:Doo ma baal… nga nataalal ma am xar!Ãa!Nga nataalal ma am xar…Ma tëb ni ku dënnu tiital, toxoñ bu baax samay gët, xool bu baax, daldi gis as ngóor, ku yéeme, mu may xool, xool yu metti. Li mooy nataal bi gën ci yi ma def ci moom ginnaaw bi. Waaye sama nataal a gën a ñaaw royukaay bi. Du ci sama coobare. Mag ñee ma taxoon a xàddi ci sama njàngum nataal ba ma amee juróom-benni at, jànguma woon lu dul nataal biir ak biti yeew yi.Maa ngi doon xool ki ma feeñu ak njàqare. Buleen fàtte ne sama diggante ak dëkk yi tollu woon na ci junniy kilomeetar. Sama ngóor si nuruwu ma ku réer, ku sonn lool, ku xiif lool, ku mar lool, ku tiit lool. Nuruwul dara ak xale bu réer ci digg màndiŋ, lu tolloo ak junniy kilomeetar digganteem ak dëkk yi. Bi ma sama kàddu dellusee, ma ne ko:Waa… looy def fii?Mu daldi may waxaat ndànk mel ni mbir mu am maanaa:Doo ma baal… nga nataalal ma am xar!Bu fekkee kéemaan gi dafa jéggi dayo, duñu mën a bañ. Sori dëkk yi lu tolloo ak junniy kilomeetar ba noppi repp terewul ma génne kayit ak xalima ci sama jiba ak lu mu ñàkk yenu maanaa lépp. Waaye ma daldi fàttaliku ne jàngoon naa xam-xamu jéeri ji, taarix, waññ ak naxu, ma ne ngóor si (ak tuuti naqari deret) mënuma nataal. Mu tontu ma ne:Amul solo. Nataalal ma am xar.Ndegam, mësuma nataal am xar, ma daldi koy defaral benn ci ñaari nataal yi ma mën doŋŋ. Biy wone bitim yeew. Am naa mbetteel lool bi ma ngóor si ne:Déedéet! Bëgguma nataalu ñay ci biir yeew. Am yeew dafa raglu te aw ñay dafa rey lool. Sama kër dafa xat lool. Am xar laa soxla. Li mooy nataal bi gën ci yi ma def ci moom ginnaaw bi.Nataalal ma am xar.Ma daldi rëdd. Mu xool bu baax daldi ne:Déet! Mii moom dafa wopp lool. De fa-raatal meneen.Ma rëdd:Sama ngóor si muuñ, muuñ gu ànd ak muñ:Gis nga… du am xar, am kuuy la ndax dafa am ay béjjén…Ma daldi jubbanti sama nataal:Waaye mu daldi koy bañ ni yu njëkk ya:Mii dafa màggat lool. Xar muy dund lu yàgg laa bëgg.Ndegam dama yàkkamti ndax dama wa-roon a tàmbalee tas sama motoor, ma daldi rëddantu nataal bii:Ma daldi ne:Lii, kees gi la. Xar mi nga bëgg a ngi ci biir.Waaye ma am mbétteel lool bi ma gise kanamu àttekat bu ndaw bi ficciku:Waaw kay nii laa ko bëgge woon! Yaakaaroo ne xar mi dina soxla ñax mu bari?Lu tax?Ndax sama kër dafa xat lool…Dina war a doy ndax as xar laa la jox.Mu sëgg ci nataal bi:Taxu ko tuuti de… Xoolal! Nelaw na sax…Noonu laa xame ak ndoomu buur si.Toog naa lu yàgg soog a xam fan la jóge. Ndoomu buur si may laaj lu bari, dafa mel ni moom dégluwul samay laaj. Ay kàddu yu mu sànni noonu rekk ñoo ma xamal lépp. Noonu bi mu séenee sama ropplaan (duma nataal sama ropplaan; nataal bu jafe lay doon ci man) la ma laaj ne:Këf kee lu mu?Du ak këf. Dafay naaw. Ropplaan la. Sama ropplaan la.Bég naa ci xamal ko ne damay naaw. Mu daldi xaacu ne:Nga ne! Danga daanoo kon ci asamaan si!Ma ne ko, boole ci wàcce sama bopp:Waaw.Ahãa! Loolu doy na waar…Ndoomu buur si daldi ree, ree ju tàng sama xol lool. Bëgg naa ñu faydaal samay jafe-jafe. Mu daldi ci dolli:Kon yaw tamit ci asamaan si nga bàyyikoo! Ban palanet nga jóge?Xalaat daldi may dikkal ci teewaayam ni mu keemaanee ma laaj ko ci saa si:Kon beneen palanet nga jóge?Waaye tontuwuma. Dafa yëngal bop pam ndànk di xoolaale sama ropplaan:Dëgg la ne ak lii mënoo jóge fu sori…Mu daldi tàbbi ci gént gu xóot. Ginnaaw bi mu génne ci jibaam samam xar, daldi tàmbalee seetaan ak mbégte moomeelam gu am solo gi.Ngeen gis li mu ma déy ci “yeneen palanet yi”, ni mu ma jaaxale. Ba tax na ma ciy jéem a xam lu bari:Fan nga jóge sama ngóor si? Fan la “sa kër”? Fan nga jëme sama xar mi?Mu tontu ma ginnaaw ba mu xalaatee lu yàgg ne:Li am solo mooy, kees gi nga ma jox, dina ci mën a fanaan, mu nekk këram.Waawaaw. Soo yaroo, dinaa la jox tamit buum goo ko yewwe bëccëg gi, ak ab gétt.Waaye xalaat bi dafa mel ni lu nàqari ndoomu buur si:Takk ko? Bii xalaat bu ñaaw!Waaye soo ko takkul, dafay dem fu nekk te mën na réer.Sama ngóor si reeyaat:Fan nga bëgg mu dem fa?Fu nekk. Ci kanamam…Ndoomu buur si xamal ma dëgg-dëgg ne:Amul solo, ndax sama kër dafa xat lool.Ak tuuti xol bu nàqari mu daldi ci dolli ne:Ci kanam, mëneesula sori…Ndoomu buur si ci asteroyidd B Noonu laa xame ñaareelu mbir mu am solo: palanet ba mu cosaanoo tuuti la ëppe ag kër!Loolu mënuma jaaxal lool. Xam naa bu baax ne su weesoo palanet yu mag yu mel ni Àdduna si, Sipiteer, Mars, Weniis, yi ñu jox ay tur, am na yeneen yu bari, yu ndaw baa nga xam ne mëneesu leen séen bu baax ak teleskob. Bu ku xam-xamam màcc ci biddéew feeñalee benn ci ñoom, dafa koy tudde ab lim. Maanaam “asteroyidd ”.Am naa ay firnde yu wóor ne palanet bi ndoomu buur si jóge mooy asteroyidd B . Asteroyidd boobu, benn yoon rekk la ko ku xam-xamam màcc ci biddéew, ku cosaanoo Tirki, gise ak teleskob ca atum .Noonu la defe waxtaan wu réy ci li mu feeñal ca ndajem ñi seen xam-xam màcc ci biddéew ci àdduna. Waaye kenn gëmu ko woon ndax colinam. Mag ñi ñoom noonu lañu mel.Ndokk ba asteroyidd B  amee aw tur ndax njiitul Tirki lu bon dafa digtal waa réewam ñuy soloo ni tubaab yi, mbaa mu réy leen. Ki xam-xamam màcc ci biddéew defaat waxtaan wa ca atum , ak colin gu jekk. Bii yoon, ñépp bokk ak moom xalaat.Su ma leen nettalee mbir yooyu ci asteroyidd B  ak di leen wax limam, mag ñee tax. Mag ñi dañu bëgg ay lim. Boo leen di wax xarit bu bees, duñu la laaj mukk lu am solo. Duñu la laaj mukk: “Nan la baatam mel? Yan po la taamu? Ndax dafay dajale ay lëppaa-lëpp?” Waaye dañu lay laaj: “Ñaata at la am? Ñaata mag ak rakk la am? Ñaata kilo la am? Ñaata la baayam di fayyiku?” Ginnaaw bi rekk lay foog ne xam na ko. Soo ne mag ñi: “Gis naa kër gu rafet ak móol yu xonq, ak ay fulóor ci palanteer yi, ak ay pitax ci xadd bi…”, duñu mën a jeneer kër googu. Fokk nga wax leen: “Gis naa kër guy jar ñaar-fukki junni.” Ñu daldi xaacu ne: “Aka rafet!”Noonu soo leen nee: “Liy firndeel ne ndoomu buur si amoon na fi, moo di dafa rafetoon, dafa daan ree te dafa bëggoon am xar. Boo bëggee am xar mooy nekk nga”, dañuy yëngal seen bopp, jàpp ne dangay gone rekk! Waaye soo leen nee: “Palanet ba mu jóge woon mooy asteroyidd B ”, dinañu la gëm te duñu la sonnal ak ay laaj. Noonu lañu mel. Waaye doo leen ko jàppe. Gone yi dañu war a muñal mag ñi.Waaye ñun ñi xam àdduna, sunu yoon nekkul ci lim yi! Bëggoon naa tàmbalee nettali bii ni ay léeb. Bëggoon naa ne:“Amoon na fi ndoomu buur su dëkkoon palanet boo xam ne tuuti la ko ëppe, te mu soxla woon ab xarit…” Ñi xam àdduna, looloo doon gën a yenu maana.Ndax bëgguma ñuy jàngantu sama téere bi. Damay am lu ma naqàri su may nettali li may fàttaliku. Ba ma sama ngóor sa dëddoo ak xaram ma tollu na ci juróom-benni at. Bañ koo fàttee tax ma di ko misaal fii. Fàtte sab xarit lu tiis la. Du ñépp a am ab xarit. Mënoon naa mel ni mag ñi nga xam ne ay lim rekk a leen ñor. Looloo tax itam ba ma jënd boyetu kulóor ak ay kareyoŋ. Fi ma tollu nii, metti na lool tàmbaliwaat di nataal, su fekkee ne musoo jéem leneen lu dul nataal biti ak biiru yeew, bi ma amee juróom-benni at. Dëgg la, dinaa jéem a defar ay portale yu gën a nuru ak li may nataal. Waaye wóoruma ne dina ko mën. Su bii baaxee, beneen bi du baax. Dinaay juum tuuti tamit ci dayo bi. Yenn saa yi ndoomu buur si dafay réy lool, yeneen yi mu tuuti lool. Dinaay am xel ñaar tamit ci melo yére yi. May jéemantu sama kéemtalaayu kàttan. Mujj gi, dinaa juum ci mbir yi ëpp solo. Waaye loolu, dingeen ma ko baal. Sama ngóor si daawul faramfàcce dara mukk. Xay-na dafa foogoon ne ñoo yem. Waaye man, mënuma gis ay xar ci biir kees. Xay-na dama mel ni mag ñi. Mën na am dama màggat.Bés bu nekk, daan naa jàng dara ci palanetam bi, demam gi ak tukkeem bi. Ndànk-ndànk la ma xibaar yi di dikke te sax du ci bàyyi xel. Noonu laa xame ci ñetteelu fan bi, musibam guy yi.Bii yoon tamit xar mee tax ma xam ko ndax ndoomu buur si dafa laaj ne kuy sikki-sàkka:Xanaa du xar yi garab yu ndaw lañuy lekk?Waaw, dëgg la kay.Ahãa! Bég naa ci!Xamuma woon lu tax xar yi di lekk garab yu ndaw yi am solo. Waaye ndoomu buur si yokk ci ne:Kon dañuy lekk tamit guy yi?Ma xamal ko ne guy yi duñu ay garab yu ndaw, waaye garab yu mag lañu, yu tollu ni jàngu yi, te su yóbbaale woon sax géttu ñay, duñu mën a buddi genn guy.Misaalum géttu ñay yi dafa reeloo ndoomu buur si:Fokk ñu tegle leen…Waaye mu seetlu ak xel mu rafet ne:Guy yi laata ñuy màgg, lu ndaw lañuy doon.Dëgg la! Waaye lu tax nga bëgg sa xar yi di lekk guy yu ndaw yi?Mu tontu ma ne: “Yaw tamit!”, mel ni lu ne fàŋŋ la. Te laajoon na ma xalaat ci lu xóot soog a nànd mbir mi.Palanetu ndoomu buur si dafa am ñax mu baax ak mu baaxul ni ko yeneen palanet yi ame. Naka noonu jiwu wu baax mooy joxe ñax mu baax, te jiwu wu baaxul mooy joxe ñax mu baaxul. Waaye mëneesula gis jiwu wi. Dañuy nelaw ci biir suuf si ba mu neex leen rekk, wenn ci ñoom yewwu; noonu mu fuddatu. Car su rafet te ñàkk loraange daldi jebbi, ànd ak kersa, wuti asamaan. Su fekkee carub radi la walla bu roos, mënees na koo bàyyi mu jebbi nu mu ko neexe. Waaye su fekkee gàncax gu baaxul la, dees koy buddi ci saa si, bu ñu ko xàmmee. Te amoon na jiwu wu lëjle ca palanetu ndoomu buur si… moo doon gif yi. Dañu bari woon ca palanet ba. Te ag guy, soo bàyyee ba mu déj, kenn dootu ko mën a déjjati. Dafay xatal palanet bépp. Reenam dañuy bënn palanet bi. Te su fekkee palanet bi dafa tuuti lool, guy yi bari lool, dañu koy tojate.Ndoomu buur si dafa ma waxoon ne: “Mbir mi dañu koo war a tàmm. Bu ñu sangoo suba gi ba noppi, dañu war a sang palanet bi bu baax. Dañu war a faral di buddi guy yi, bu ñu leen ràññee ak garabu roos yi ñu nurool lool, bu ñu dee ndaw. Liggéey bu soof la, waaye yomb lool.”Benn bés, mu digal ma ma góor-góorlu ba defar nataal bu baax te rafet, ngir suñu goney palanet mën di ko fàttaliku bu baax. Ne woon na ma: “Bés bu ñu tukkee, dina leen amal njariñ. Yenn saa yi, daq li nga war a def ba beneen yoon, du wàññi dara. Waaye su fekkee guy yi la, musiba lay jur. Xamoon naa nit ku tàyyeel ku dëkkoon ci ab palanet; dafa sàggane woon ñetti garab yu ndaw…”Ci ndigalu ndoomu buur si laa daldi nataal palanet booba. Musuma bëgg a doon kuy yeete. Waaye musibam guy yi xameesu ko bu baax, te musiba yi mën a dal ki réer ci ab asteroyidd kenn xamul nu mu tollu, ba tax na bi yoon mënuma bañ a wax. Ba tax na, ma ne: “Gone yi! Moytuleen guy yi!” Sonn naa lool ci nataal bii ngir dànkaafu sama xarit yi ci musiba mi leen di yoot bu yàgg ba tey, te xamuñu ko, ba ci man mii. Waaye jàngale mi ma ci jublu woon jar na ko. Xam naa yeen a ngi naan: Lu tax téere bi amul yeneen nataal yu gën a yànj nataalu guy yi? Tontu li jafewul: Jéem naa waaye antuwul. Bi ma doon nataal guy yi, mbir mi dafa jampoon.Ahãa! ndoomu buur si, noonu xam naa ndànk-ndànk sa dund gu tiis gi. Neexaayu jant buy so rekk a doon sa wéttal bu yàgg ba tey. Loolu lu bees la ci man, maa ngi ko xam ñeenteelu fan bi ci suba, bi nga ma ne:Jant buy so neex na ma lool. Nañu dem seetaan sowu jant bi…Waaye fokk ñu xaar…Xaar lan?Xaar ba jant biy so.Danga am mbetteel bu njëkk, ginnaaw bi nga ree sa bopp. Daldi ne ma:Dama mel ni ku nekk sama kër!Dëgg la. Bu diggu-bëccëg jotee Amerig, ñépp xam na ne jant so na ca Faraas. Su ñu mënoon a dem Faraas ci saa si, dinañu mën a fekke sowu jant bi. Waaye Faraas dafa sori lool. Wànte ci sa palanet bu tuuti bi, doo def lu dul andale sa siis bi as lëf; jàkkarloo ak timis gi saa yu la neexee…Am na bés, gis naa jant bi di so ñeen fukki yoon ak ñeent!Ginnaaw bi mu dolli ci ne:Xam nga… bu sa xol neexul, dangay bëgg sowu jant yi…Kon bés ba nga gisee jant bi ñeen-fukki yoon ak ñeent, sa xol dafa nàqari woon lool?Waaye ndoomu buur si tontuwul.Ca juróomeelu bés ba laa xame ndéey lii ma leen di waaj a wax, ci dundu ndoomu buur si, lépp ak xar mi ba tey. Mu jékki-jékki bett ma laaj, laaj bu mel ni lu soqikoo ci jafe-jafe bu mu togg lu yàgg ci am xelam:Xar su fekkee dafay lekk garab yu ndaw yi, dina lekk tamit tóor-tóor?Xar lu mu gis lekk.Ba ci tóor-tóor yi am ay dég?Waawaaw. Ba ci tóor-tóor yi am ay dég.Kon, dég yi luy seen njariñ?Xamuma ko woon. Dama jàppoon lool ndax wiis bu dëgër lool bu ma doon wekki ci sama motoor. Jaxle woon naa lool ndax paan bi dafa ma tàmbali woon na nuru lu ñàng, te ndoxu naan mi doon jeex yokk ma ñaaw-njort.Dég yi luy seen njariñ?Ndoomu buur si bu jàppee ab laaj, du ko bàyyi mukk. Wiis bi dafa ma sonaloon ba ma tontu ko lu kenn xamul:Dég yi amuñu benn njariñ, coxorteg tóor-tóor yi rekk la!Oh!Mu daldi noppi, ginnaaw bi mu ne ma, ak xol bu jeex:Gëmuma li nga wax! Tóor-tóor yi dañu néew doole. Dañu muusul. Dañuy dalal seen xel ni ñu ko mëne. Dañoo foog ne seen dég yee tax ñu raglu…Tontuwuma dara. Booba maa ngi doon xalaat ne: “Su wiis bi deñul, dinaa ko dàjji ak marto.” Ndoomu buur si jaxasewaat sama xel:Yaw, danga foog ne tóor-tóor yi…Déedéet! Déedéet! Fooguma lenn! Dama tontu lu kenn xamul. Man, mbir yu am maanaa laay toppatoo!Mu xool ma ni ku waaru.Mbir yu am maanaa!Mu ngi ma doon xool ma yore marto, sama baaraam yi ñuul kukk ak gerees, ma sëgg ci këf ku ñaaw ci moom.Dangay wax ni mag!Xaw naa ci rus. Waaye mu dellu laaj, ak ñàkk yërmande:Dangay jaawale lépp… dangay jaxase lépp!Meroon na lool. Mu ngi doon yëngal bopp, karaw gu mboq gi di naaw:Xam naa palanet bu am nit ku xonq coyy. Musul xeeñtu tóor-tóor. Musul xool biddéew. Musul bëgg kenn. Musul def leneen lu dul waññ. Te, ni yaw dafay wax saa su nekk: “Nit ku ñàkk caaxaan laa! Nit ku ñàkk caaxaan laa!” Looloo ko tax a réy. Waaye du nit, mbaarum-mbott la!Lan?Mbaarum-mbott!Léegi ndoomu buur si daldi mer bay futt.Ay milyoŋi at la ba tóor-tóor yi dale am ay dég ak tey. Ndaxam ay milyoŋi at la ba xar yi dale lekk tóor-tóor ak tey. Ndax lan jeem a xam lu tax tóor-tóor yi di defar dég yu ñàkk njariñ, amul maanaa? Xareb xar yi ak tóor-tóor yi, amul solo? Ndax loolu gënul a am solo ak maanaa waññu ponkal mu xonq? Waa man, su ma xamee benn tóor-tóor rekk ci àdduna, bu amul fenn, fu dul ci sama palanet, te am xar mu ko mën a neenal ci saa si, noonu, benn bés, te bàyyiwul xel sax ci li muy def, loolu amul solo!Kanam gi gën a xonq, mu daldi ne:Su kenn bëggee tóor-tóor boo xam ne benn rekk la ci milyoŋi milyoŋi biddéew yi, loolu doy na mbégte bu leen di xool. Mu xalaat ne: “Sama tóor-tóor baa ngi fi, ci béréb…” Waaye su xar mi lekkee tóor-tóor bi, ci moom dafay mel ni biddéew yépp dañu jékki-jékki fayandoo, waa loolu amul solo!Mënatu ci tegaat dara. Mu jékki-jékki tàmbalee yikkat. Guddi woon na ba noppi. Tegoon naa samay jumtukaay. Sama yoon nekkatul woon ci marto bi, ci wiis bi, ci mar ak dee. Amoon na, ci ab biddéew, ab palanet, sama bos, Àdduna si, as ndoomu buur su soxla ku ko nax! Ma taf ko ci sama kaw, di ko aayo, di ko ne: “Tóor-tóor bi nga sopp, reppul… Sa xar mi, dinaa ko nataalal ab sunjuñ… Dinaa nataalal sa tóor-tóor bi am mbaar… Dinaa…” Dëgg-dëgg xamuma woon lu may wax. Dama meloon ni ku làmmiñam dàmm. Xamuma nu may def ba àgg ci moom wala fekki ko… Réewum rangooñ dafa keemaane!VIIICi lu gaaw, xame naa lu bari ci tóor-tóor booba. Saa su nekk, dafa daan am ci palanetu ndoomu buur si ay tóor-tóor yu xumbul, yu am benn raŋu xob, yu dul xatale, yu dul làkkal kenn. Suba gi lañuy feeñ ci ñax mi, ngoon si ñu ne kamaj. Waaye booba moom mu ngi jebbee woon, benn bés, ci fepp wu ñu xamul fan la jóge. Ndoomu buur si doon na wattu bu baax car bu ndaw boobu melul ni yeneen car yi. Mën na am weneen xeetu guy la woon. Waaye, garab gu ndaw gi dakkal màggam, tàmbalee genne tóor-tóor. Ndoomu buur si teewe woon njalbeenu njibbital lu mag, njortoon na ne lu keemaane dina ci sosoo. Waaye, tóor-tóor bi di waajal taaram rekk, ci biir néegam bu coy bi. Mu ngi doon farlu ci tànn ay meloom. Mu ngi doon soolu ndànk-ndànk, di defar benn benn ay xobam. Bëggul woon benn ras-ras mbaa mel ni tóor-tóoru katijantaa. Bëggul woon lenn lu dul ak taaram bu yànj bi. Waaw, aka bëgg boppam! Waajam mu umpe mi def na ay bési bés. Ba benn bés, bi jant biy fenk rekk, mu daldi feeñ.Moom mi farlu woon ci liggéeyam, mu óbbaliwaale ne:Ah! Daanaka maa ngi soog a yewwu… Maa ngi leen di jégalu… Sama bopp baa ngi ne sàyy ba tey…Noonu, ndoomu buur si mënatul a nëbb cofeelam:Yaa ka rafet!Tóor-tóor bi tontu ko ndànk:Dëgg la kay. Te man ak jant bi ñoo juddoondoo…Ndoomu buur si seetlu ne taxu ko woyof lool, waaye ku dawlu yaram la!Mu daldi ci dolli ne:Foog naa ndekki jot na. Nangeen am mbaax gu toolu ni seen xel dem ci man…Ndoomu buur si xawoon a jaxasoo, dem jëli suuxatukaayug ndox mu sedd, may tóor-tóor bi mu naan.Noonu mu jaaxal ko lool ak tiitaram bu tax mu xaw a xat-xol. Ci misaal, benn bés, mu ngi doon wax ndoomu buur si ci ñeenti dégam yi ne:Tene yi mën nañu ñów ak seeni we!Ndoomu buur si tontu ko ne:Sama palanet amul ay tene, te ñoom duñu lekk ñax.Tóor-tóor bi tontu ko ndànk:Man, duma ag ñax.Baal ma àq…Amul lenn lu may ragal ci tene yi, waaye ngelaw li la gën a bañ. Amuloo sàkket wu ma fegal ngelaw li?Ndoomu buur si xalaat ne:“Ragal ngelaw… du wërsëg ci ab tóor-tóor. Tóor-tóor boobu, bu bari benke-ñenke la…”Bu ngoonee nanga ma dëpp leget. Sa kër gi dafa sedd lool. Bariwul ay jumtukaay. Fa ma jóge…Waaye mu daldi dagg waxam. Aw fepp la fi dikke. Xamul woon lenn ci yeneen palanet yi. Mu rus ndax li ñu ko jàpp muy fexe aw fen. Mu daldi sëqët ñaar ba ñetti yoon ngir ndoomu buur si am kersa:Sàkket woowu?…Maa ngi ko doon jëli, waaye danga doon wax ak man!Mu yokk sëqët si ngir mu am sax lu muy réccu.Noonu, ndoomu buur si, ak cofeel lu mu amoon ci moom lépp, tàmbali am sikki-sàkka ci moom. Dafa jàppe woon dëgg ay wax yu amul benn solo, mu daldi am naqar lool.Benn bés, mu denk ma ne:Waruma ko woon a déglu. Wareesul a déglu mukk tóor-tóor yi. Dees leen war a xool ak di leen xeeñtu. Sama bos xeeñaloon na sama palanet, waaye taxul woon ma bànneexu ci. Mbiru we mi ma merloo woon waroon na sedd sama xol…Mu denkaat ma ne:Xamatuma ci dara! Waruma ko woon a àtte ci ay waxam waaye ci ay jëfam. Dafa ma doon xeeñal, di ma leeral. Waruma woon a daw mukk! Dama waroon a jëli lewetaayam bi làqu woon ci ginnaaw naxeem yu ndaw yooyu. Tóor-tóor yi dañu féewaloo lool. Waaye dama doon xale lool moo tax mënuma woon a bëgg.Foog naa dafa làngaamu ci picc yuy roñu ngir mën a rëcc. Suba gi mu fi jóge, dafa defar bu baax palanetam bi. Mu bomb bu baax biir tundi-safara yiy yënd. Amoon na ñaari tundi-safara yuy yënd. Noppale woon na lool ngir tàngal ndekki suba gi. Amoon na tamit wenn tundu-safara wu fay. Waaye dafa daan wax ne: “Kenn xamul!” Noonu, mu bomb tamit tundu-safara wi fay. Su ñu leen bombee bu baax, tundi-safara yi dañuy jàppoo boy ndànk, te duñu tàkk jëppet. Tàkk-tàkkul tundu-safara dafa mel ni xàndi guy lakk. Waaye ci sunu àdduna si, dañu gàtt ba mënuñoo bomb tundi-safara yi. Looloo tax ba ñu sonal nu lool.Noonu ndoomu buur si buddiwaale saxayaayu guy yi des, ak tuuti xol bu nàqari. Dafa foogoon ne dootul dellusi mukk. Waaye, liggéey yooyu mu daan def bés bu nekk, lu ko neex lool la woon suba googu. Bi mu suuxatee, bu mujj, tóor-tóor bi, ba di ko waaj a dëpp leget gi, la ko jooy jàpp.Mu ne tóor-tóor bi:Tàggu naa la.Waaye, tontuwul. Mu waxaat ko:Tàggu naa la.Tóor-tóor bi sëqët, waaye du sojam mee taxoon.Tóor-tóor bi mujj ne ko:Dama wayadi woon. Maa ngi lay jégalu. Fexeel ba bég.Li ko tóor-tóor bi ŋàññul jaaxal ko. Mu ne yëŋŋ, taawu leget gi. Xamul lu waral lewetaay bu ëpp boobu.Tóor-tóor bi ne ko:Waaye man, dama la bëgg te xamoo ci dara, lépp man a. Loolu amul solo. Danga wayadi woon ni man. Fexeel ba bég… Tegal leget gi. Soxlaatuma ko.Mu bomb bu baax biir tundi-safara yiy yënd.Waaye, ngelaw li nag…Taxuma soj lool… Péexum guddi gi baax na ci man. Tóor-tóor laa.Waaye, mala yi nag…Fokk ma dékku ñaar ba ñetti sax, su ma bëggee gis ay lëppaa-lëpp. Dégg naa ne dañu rafet lool. Bu dul loolu, ku may seetsi? Yaw, dina fekk nga sori. Su fekkee mala yu réy yi la, bul am looy tiit. Am naa ay we.Noonu, ak xelam mu gàtt, mu wone ñeenti dégam yi. Daldi ci teg ne:Bàyyi yeexantu bi, dafa may merloo. Nee nga dangay dem kay. Demal.Ndax bëggul woon mu gis ko muy jooy. Tóor-tóor bu réy lool la woon…Mu ngi woon ci diiwaanu asteroyidd , , , ,  ak . Mu tàmbali leen nemmiku ngir seet lu mu fa liggéey ak jànge fa.Bu njëkk ba, ab buur a fa dëkk. Buur bi ci gàngune gu xumbul waaye gu am daraja la daan toog, sol manto bu weex, bu gudd, am ndimo lu xonq. Buur bi xaacu bi mu gisee ndoomu buur si:Ah! Ab surgaa ngi!Ndoomu buur si daldi wax ci xelam ne:Nu mu ma mën a xamee ndax musuma gis?Dafa xamul woon ne buur yi dañu yombal seen àdduna. Ñépp ay surga lañu. Buur bi bég lool ci li mu mujj am ku mu yilif. Mu ne ko:Jigesil ma xool la bu baax.Ndoomu buur si di xool fu mu toog, waaye manto bu weex te rafet bi dafa fees dell palanet bi; mu taxaw rekk. Ndegam dafa sonn, mu óbbali. Buur bi ne ko:Bokkul ci ay teggin di óbbali ci kanamu buur. Dama la koy tere.Ndoomu buur si jaxasoo lool, tontu ko ne:Mënuma ko bañ a def. Dama jóge fu sori te nelawuma…Buur bi ne ko:Kon, ma digal la ngay óbbali. Ay at a ngi gisuma kenn ku óbbali. Óbbali lu doy waar la ci man. Ayca! Óbbaliwaatal. Ndigal la.Ndoomu buur si xonq lool ne ko:Ñimewuma ko… mënatuma ko…Buur bi tontu ko ne:Hum! Hum! Kon ma… ma digal la yenn saa yi ngay óbbali, yenn saa yi…Mu kebetu tuuti, mel ni ku ñéññ. Ndax buur bi nanguwul benn yoon ku bëtt kilifteefam. Nanguwul ku ko ñakk a déggal. Buur bu mat buur la woon. Ndegam ku baax lool la woon, dafa daan digle lu yenu maanaa. Dafa daan faral di wax naan:Su ma digalee soldaar mu soppiku piccum géej, te jëfewu ko, du ci moom, ci man la.Ndoomu buur si am kersa, daldi laaj:Ndax mën naa toog?Buur bi xëcc, ak xëccin wu am daraja, wenn lafu mantoom bu weex bi, daldi ko tontu:Digal naa la nga toog.Waaye ndoomu buur si jaaxle. Palanet bi dafa tuuti lool. Lan la buur bi yilif? Mu ne ko:Sang bi… Nga baal ma ma laaj la…Buur bi gaawantu ne ko:Digal naa la nga laaj ma.Sang bi… lan nga yilif?Buur bi tontu ko ak woyofaay:Lépp.Lépp?Buur bi won ko ak joxoñ bu teey palanetam, yeneen palanet yi ak biddéew yi. Ndoomu buur si ne ko:Lii lépp?Mu tontu ko:Lii lépp…Ndax buur bu mat buur la woon waaye buur bu matale tamit.Biddéew yi tamit, déggal nañu la?Buur bi ne ko:Waawaaw. Dañuy nangu ci saa si. Nanguwuma reewande.Ndoomu buur si yéemu ci boobu sañ-sañ. Su ko amoon, doon na teewe, waxuma la ñeen-fukki sowu jant, waaye juróom-ñaar-fukk ak ñaar, walla téeméer, walla sax ñaari téeméeri sowu jant ci bés bi, te sax du tax mu andale siisam! Ndegam dafa xawoon a am lu ko naqari ndax li xelam dem ci palanetam ba mu dëddu, mu ñime ñaan njekk buur bi:Bëggoon naa gis ab sowu jant… Ñaan naa la ko rekk… Digalal jant bi mu so…Su ma digaloon ab soldaar mu naawe tóor-tóor ak tóor-tóor ni ab lëppaa-lëpp, mu fent ab taalif, wala mu soppiku piccum géej, bu soldaar bi jëfewul ndigal li, man wala moom, kan moo newul ci dëgg?Ndoomu buur si tontu ko, tontu bu amul nàttable:Xanaa yaw.Buur bi teg ci:Dëgg la. Ku nekk danga koy sant la mu mën. Kilifteef ci lu xel nangu la aju. Soo digalee sa waa réew ñu sóobu géej, dañuy fippu. Sañ naa digle ñu nangul ma, ndax sama ndigal dafa yenu maanaa.Ndoomu buur si nga xam ne bu jàppee ab laaj, du ko fàtte mukk, fàttali:Waa, sama sowu jant bi nag?Sa sowu jant bi dinga ci jot. Dinaa ko digle. Waaye, ci xam-xam bi ma am ci nguur, damay xaar ba matukaay yi daje.Ndoomu buur si laaj ko:Kañ lay doon?Buur bi seet ci arminaat bi, daldi koy tontu:Ãhãa! Booru… booru… ngoon booru juróom ñaari waxtu yu tegal ñeen-fukki simila! Dinga gis ni ñu ma déggale.Ndoomu buur si óbbali, réccu li mu amul woon sowu jantam bi ci saa si, rax ci dolli dafa xawoon a géey. Mu ne buur bi:Damay dem. Amaatuma lenn lu may def fii.Buur bi bégoon lool ci am ku mu yilif, tontu ko ne:Bul dem. Bul dem, dina la def jëwriñ!Jëwriñu lan?Jëwriñu… jëwriñ ji ñu dénk yoon!Waaye amul kenn ku ñuy àtte!Buur bi ne ko:Kenn xamul. Wëraguma samam réew. Dama màggat lool, amuma béréb bu ma def wëtiir, te dox bi dafa may sonal.Ndoomu buur si sëgg ngir xoolaat geneen wetu palanet bi, daldi ne ko:Oh! Gis naa ko ba noppi. Kenn nekku fa tamit…Buur bi tontu ko:Kon nga àtte sa bopp. Looloo gën a jafe. Àtte sa bopp a gën a jafe àtte ñeneen ñi. Soo fexee ba àtte sa bopp bu baax, mooy ku màndu nga.Ndoomu buur si ne ko:Man, mën naa àtte sama bopp fu nekk. Soxlawul ma dëkk fii.Buur bi ne ko:Ãhãa! Foog naa ci sama palanet, am na fi kaña gu màggat. Dinaa koy dégg bu guddee. Dinga mën a àtte kaña gu màggat googu. Yenn saa yi, dinga ko mën àtte, àtteb rey. Noonu ag dundam ñeel sab àtte. Waaye saa su nekk, danga koy baal, ngir sakkanal ko, ndax genn rekk la fi.Ndoomu buur si tontu ko:Man, bëgguma di àtte, àtteb rey, yaakaar naa ne daal, damay dem.Buur bi ne ko:Déedéet.Waaye ndoomu buur si fabu na ba noppi, bëggul tiisloo buur bi:Su sama Sang bi bëggoon ku ko dégal ci saa si, dina ma sant lu yenu maanaa. Doon na ma sant, maanaam, ma dem bala mat simila. Yaakaar naa ne matukaay yi daje nañu…Ndegam buur bi tontuwu ko dara, ndoomu buur si am sikki-sàkka, ginnaaw bi mu binni, daldi dem…Buur bi daldi gaawantu ne ko:Def naa la ngay sama ndawal réew.Dafa doon ku am gëdda.Ci tukkeem bi, ndoomu buur saa ngi wax ci am xelam ne: “mag ñi dañu doy waar.”Ñaareelu palanet ba tiitarukat moo fa dëkkoon. Ba mu seenee ndoomu buur si, mu daldi koy yuuxu:Ah! Ah! Nganug soppee ngoogu!Ndax tiitarukat yi, ay soppe lañu jàppe ñeneen ñépp.Ndoomu buur si ne ko:Jàmm nga am? Sa mbaxana mi keemaane na de.Mu tontu ko ne:Ngir nuyoo la. Ngir nuyoo la bu ñu may tàccu. Waaye, fii kenn rombu fi.Ndoomu buur si nàndul dara, ne ko:Ãhãa?Tiitarukat bi xelal ko:Tàppal sa benn loxo ci beneen bi.Ndoomu buur si daldi tàpp benn loxoom ci beneen bi. Tiitarukat bi nuyoo ko summi mbaxanaam tuuti.Ndoomu buur si wax ci xelam ne:Lii moo gën a neex ba ma ganee buur ba.Mu tàmbaliwaat tàpp benn loxo bi ci beneen bi. Tiitarukat bi tàmbaliwaat koo nuyoo summi mbaxanaam.Ba mu mattee juróomi simila, ndoomu buur si tàmbale tàyyi ci po mu géey mi. Mu laaj ko:Nees di def ba mbaxana mi wadd?Waaye tiitarukat bi déggu ko. Tiitarukat yi ay tagg rekk lañuy dégg. Mu laaj ndoomu buur si:Ndax naw nga ma lool?Lan mooy “naw”?“Naw” mooy nangu ne maay ki gën a rafet, ki dàqa solu, ki ëpp xaalis, ki gën a muus ci palanet bi.Waaye yaw rekk la ci palanet bi!Amul solo. Neexal ma nga naw ma!Ndoomu buur si yékkati ay mbagam tuuti, ne ko:Naw naa la, waaye ban njariñ la la loolu amal?Ndoomu buur si daldi dem yoonam.Ci tukkeem bi, mu ngi wax ci am xelam ne: “mag ñi dëgg-dëgg dañu doy waar.”Palanet bi ci topp ab màndikat a fa dëkkoon. Nganam ga dafa gàtt lool waaye xol bu naqari la jural ndoomu buur si.Mu laaj màndikat bi mu fekk mu toog ne cell, uuf naaxu butéel yu jeex ak butéel yu fees dell:Looy def fii?Màndikat bu sëngéem bi tontu ko:Damay naan.Ndoomu buur si laaj ko:Lu tax ngay naan?Màndikat tontu ko:Ngir fàtte.Ndoomu buur si yërëm ko, laaj ko:Ngir fàtte lan?Màndikat bi sëggal bopp bi, wax ko dëgg gi:Ngir fàtte ne dama rus.Ndoomu buur si yeene koo dimbali, laaj ko:Rus lan?Màndikat bi daaneele:Rus a naan!Mu daldi ne cell. Ndoomu buur si daldi dem yoonam, ànd ak jaaxle.Ci tukkeem bi, mu ngi wax ci am xelam ne: “mag ñi dëgg-dëgg dañu doy waar lool.”Ñeenteelu palanet bi ab jaaykat a ko moomoon. Nit kooku dafa jàppoon ba siggiwul sax xool ndoomu buur si bi mu agsee.Ndoomu buur si ne ko:Jàmm nga am? Sa sigaret bi fay na.Ñett ak ñaar muy juróom. Juróom ak juróom-ñaar muy fukk ak ñaar. Fukk ak ñaar ak ñett muy fukk ak juróom. Jàmm rekk. Fukk ak juróom ak juróom ñaar muy ñaar fukk ak ñaar. Ñaar-fukk ak ñaar ak juróom-benn muy ñaar fukk ak juróom-ñett. Awma jotu taalat ko. Ñaar fukk ak juróom-benn ak juróom muy fanweer ak benn. Uf! Juróomi téeméeri milyoŋ ak benn yu teg juróom-benni téeméeri junni ak ñaar-fukk ak ñaar yu teg juróom-ñaari téeméer ak fanweer ak benn.Juróomi téeméeri milyoŋi lan?Hãa? Yaa ngi fi ba tey? Juróomi téeméeri milyoŋi… xamatuma sax… dama bari liggéey! Man, amuma caaxaan, duma kafe mbir yu amul solo! Ñaar ak juróom muy juróom ñaar…Ndoomu buur si nga xam ne bu jàppee ab laaj, du ko mus a bàyyi ci àdduna, bamtuwaat:Juróomi téeméeri milyoŋi lan?Jaaykat bi siggi:Juróom-fukki at ba ma dëkkee ci palanet bii ba tey, ñetti yoon rekk lañu ma lëjal. Bu njëkk bi tollu na ci ñaar fukki at ak ñaar, gunóor la woon bu jóge fu kenn xamul. Riiram la ne kurr, ba ma juum ci sama waññ. Ñaareel bi tollu na ci fukki at ak benn, tif ju yëngu la woon. Dama tàggatuwul. Amuma jotu wëndéelu. Man, amuma caaxaan. Ñetteel bi… mu ngi nii! Maa ngi doon wax juróomi téeméeri milyoŋ ak benn…Milyoŋi lan?Jaaykat bi xam ne mënul a xëcc benn yoon:Milyoŋi mbir yooyu ñuy seen ci asamaan si yenn saa yi.Ay weñ?Déedéet, mbir yooyu di xóoy.Ay yamb?Déedéet. Mbir yu mboq yooyu di xalaatloo ñu yaafuus ñi. Waaye man, amuma caaxaan. Amuma jotu xalaat ni ñooñu.Ah! ay biddéew?Waaw kay. Ay biddéew.Looy doye juróomi téeméeri milyoŋi biddéew ak benn?Juróomi téeméeri milyoŋ ak benn yu teg juróom-benni téeméeri junni ak ñaar-fukk ak ñaar yu teg juróom-ñaari téeméer ak fanweer ak benn. Man, amuma caaxaan, dama farlu.Looy doye biddéew yooyu?Lu ma leen di doye?Waaw.Dara. Dama leen di moom.Danga moom biddéew yi?Waaw.Waaye mus naa gis buur bu…Buur yi moomuñu. Dañuy “yilif”. Bokkul dara.Moom biddéew yi, lu mu lay jariñ?Am alal la may jariñ.Am alal, lu mu lay jariñ?Jénd yeneen biddéew, su leen kenn gisee.Ndoomu buur si wax ci xelam ne: “Ki moom, ni sama màndikat ba lay xalaate.” Terewul mu laajaat ko beneen laaj:Nan lañu mën a moome biddéew yi?Jaaykat bi ñurumtu, tontu ko:Ku leen moom?Xamuma ko. Kenn.Kon maa leen moom, ndax man la ci sama xel jëkk a dem.Loolu doy na?Waawaaw. Boo gisee wurus wu kenn moomul, yaa ko moom. Boo gisee dun bu kenn moomul, yaa ko moom. Boo njëkkee am ab xalaat, danga koy aarlu ak kayitu seede: yaa ko moom. Ndegam kenn musul a xalaata moom biddéew yi lu dul man, kon maa leen moom.Ndoomu buur si ne ko:Dëgg la kay. Loo leen di doye?Jaaykat bi ne ko:Dama leen di saytu. Dama leen di waññ di leen waññaat. Yombul. Waaye, ku ñàkk caaxaan laa!Waaye ndoomu buur si loolu doyu ko ba tey.Man, su ma moomee ag kol, mën naa ko laxas sama baat yóbbu. Man, su ma moomee ab tóor-tóor, mën naa ko witt yóbbu. Waaye, mënoo witt biddéew yi!Déedéet, waaye mën naa leen a dénkaane bank.Loolu mooy lan?Loolu mooy damay bind ci aw kayit ñaata biddéew laa am. Ma daldi tëj ak caabi kayit woowu ci tirwaal.Mu daldi jeex?Doy na sëkk!Ndoomu buur si xalaat ne: “Reelu na. Xaw na taaru. Waaye daanaka ay caaxaan la.”Xalaat yi ndoomu buur si amoon ci mbir yu amul caaxaan yi wuute woon na ak xalaati mag ñi.Mu waxaat ne:Man, am naa tóor-tóor bu may suuxat bés bu nekk. Am naa ñetti tundi-safara yu may bomb ayubés bu nekk. Ndax damay bomb wi fay tamit. Kenn xamul. Li ma leen moom, am na njariñ ci sama tundi-safara yi, am na njariñ tamit ci sama tóor-tóor bi. Waaye, amaloo njariñ biddéew yi…Jaaykat bi ubbi gémmiñam, waaye amul lu mu tontu. Ndoomu buur si daldi dem yoonam. Ci tukkeem bi, mu ngi wax ci am xelam ne: “mag ñi dëgg-dëgg dañu weesu doy waar.”Juróomeelu palanet bi dafa doyoon waar lool. Moo gënoon a tuuti ci yépp. Daanaka làmpu mbedd ak taalkatu làmpu mbedd rekk a fa xajoon. Ndoomu buur si mënul woon xalaat lan la ab làmpu mbedd ak taalkatu làmpu mbedd di jariñ, fenn ci asamaan si, ci ab palanet bu amul genn kër ak kenn nit. Terewul mu wax ci xelam ne:“Xay-na nit kooku yenuwul maanaa, waaye moo gën a yenoodiku maanaa buur ba, tiitarukat ba, jaaykat ba ak màndikat ba. Aylayéwén, liggéeyam am na maanaa. Bu taalee làmpu mbedd mi, dafay mel ni lu jur ab biddéew wala ab tóor-tóor. Bu fayee làmp mbedd mi, dafay mel ni lu nelawloo tóor-tóor bi wala biddéew bi. Liggéey bu taaru lool la. Dëgg-dëgg lu am njariñ la, ndax dafa taaru.”Bi mu agsee ci palanet bi, dafa nuyu taalkat bi nuyoo bu ànd ak teggin:Jàmm nga am? Lu tax nga fay sa làmpu mbedd mi?Taalkat bi tontu ko:Ndigal la. Jàmm nga fanaane?Lan mooy ndigal li?Mooy ma fay làmpu mbedd mi. Jàmm nga yendoo?Mu daldi koy taalaat.Waa, lu tax nga taalaat ko?Taalkat bi tontu ko ne:Ndigal la.Ndoomu buur si ne ko:Nànduma dara.Taalkat bi ne:Amul dara lu ñuy nànd fii. Ndigal la, ndigal la. Jàmm nga fanaane?Mu daldi fay làmpu mbedd mi.Mu daldi fomp jëwam ak muswaar bu am karo yu xonq.Liggéey bu jafe lool laay def nii. Yenu woon na maanaa bu njëkk. Dama daan fay suba gi, di taal ngoon gi. Daan naa noppalu li des ci bëccëg gi, di nelaw li des ci guddi gi…Booba ba tey, ndigal li dafa soppiku?Taalkat bi ne ko:Booba ba tey, ndigal li soppikuwul. Loolu mooy jéyya ji! At mu nekk, palanet bi dafay wëndéelu bu gën a gaaw, te ndigal li soppikuwul!Ndoomu buur si ne ko:“Liggéey bu jafe lool laay def nii.”Léegi nag?Léegi amatuma senn saa su may noppalu, ndax simila bu nekk mu wër benn yoon. Dinaa taal, fay benn yoon simila bu nekk!Loolu doy na waar! Ci sa palanet bés yi simila lañuy def.Taalkat bi ne ko:Doyul waar dara. Bi nu dalee wax ak léegi tollu na ci weer.Weer?Waaw. Fanweeri simila. Fanweeri bés! Jàmm nga yendoo?Mu daldi taalaat làmpu mbedd mi. Ndoomu buur si xool ko, daldi sopp taalkat boobu nga xam ne dafa sàmmoo woon ndigal. Mu fàttaliku sowu jant ya mu daan andale siisam ba, di leen wërali boppam. Mu bëgg a dimbali xaritam bi:Xam nga… xam naa pexe mu lay noppal saa yu la neexee…Taalkat ne ko:Loolu laa bëgg saa su nekk.Ndax, mënees na jëfe ndigal ba noppi tàyyeel.Ndoomu buur si teg ci ne:Sa palanet bi dafa ndaw ba mën nga ko wër ci ñetti jéego. Doo def lu dul dox ndànk ngir nekk ci naaj wi. Boo bëggee noppalu, dangay dox… su ko defee, bés bi dafa yàgg nu mu la neexee.Taalkat bi ne ko:Loolu du ma jariñ lu bari. Li ma bëgg ci sama àdduna mooy nelaw.Ndoomu buur si ne ko:Amoo wërsëg.Taalkat bi ne ko:Amuma wërsëg. Jàmm nga fanaane?Mu daldi fay làmpu mbedd mi.Ndoomu buur si wéyal tukkeem, di wax ci xelam ne:“Kooku, ñeneen ñépp a ko doon jéppi, buur ba, tiitarukat ba, màndikat ba, jaaykat ba. Waaye moom doŋŋ a ma nuruwul ku reetaanlu. Xay-na li muy toppatoo leneen lu dul boppam a tax.”Mu binni, binnig réccu, daldi ne:“Kooku rekk laa ci mënoon a def xarit. Waaye palanetam bi dafa ndaw lool. Ñaar xajuñu fa…”Li ndoomu buur si nanguwul woon a wax mooy, junni ak ñeenti téeméer ak ñeent fukki sowu jant ci ñaar-fukki waxtu ak ñeent la doon réccu ca palanet bu sell booba!Juróom benneelu palanet bi moo gën a yaatu fukki yoon. Màggat gu doon bind ay téere yu réy a fa dëkkoon. Bi mu séenee ndoomu buur si mu daldi xaacu ne:Waaw kay! Ab wërkat a ngi!Ndoomu buur si toog ci taabal ji, daldi nokki tuuti. Bari woon na lu mu tukki lool! Màggat gi ne ko:Fan nga jóge?Ndoomu buur si ne ko:Téere bu réy bi lan la? Lan ngay def fii?Màggat gi ne ko:Gëstukatu jéeri laa.Lan mooy gëstukatu jéeri?Am kaaŋ la mu xam fan la géej yi, dex yi, dëkk yi, tund yi ak màndiŋ yi nekk.Ndoomu buur si ne ko:Loolu, am na solo lool. Loolu nag, liggéey dëggentaan la!Mu daldi xool li ko wër ci palanetu gëstukat bi. Musul woon a gis palanet bu amee nii daraja.Sa palanet bi rafet na lool. Ndax am na ay géej-mbàmbulaan?Gëstukat bi ne ko:Mënuma koo xam.Ah! (Ndoomu buur si am mbetteel) Ay tund nag?Gëstukat bi ne ko:Mënuma ko xam.Ay dëkk, ay dex ak ay màndiŋ nag?Gëstukat bi ne ko:Mënuma ko xam tamit.Xanaa doo gëstukatu jéeri?Gëstukat bi ne ko:Dëgg la, waaye duma wërkat. Ay wërkat laa ñàkk dëgg-dëgg. Du gëstukatu jéeri ji mooy waññ dëkk yi, dex yi, tund yi, géej yi, géej-mbàmbulaan yi ak màndiŋ yi. Gëstukatu jéeri jotam mayu ko muy wëndéelu. Du jóg biróom. Waaye fa lay dalal wërkat yi. Dafa leen di laaj, su noppee mu bind seeni fàttaliku. Su jàppee ni fàttalikuy kenn ci ñoom nuru na ko lu am solo, gëstukatu jéeri ji dafay càmbarlu njubtel wërkat bi.Lu tax loolu?Ndax wërkat buy fen dafay indi jëyyë ci téerey xam-xamu jéeri ji. Wërkat buy màndi tamit.Ndoomu buur si ne ko:Lu tax loolu?Ndax màndikat yi ñaari gis-gis lañuy am. Ba tax na gëstukatu jéeri ji ñaari tund lay bind, foo xam ne wenn rekk a fa am.Ndoomu buur si ne ko:Xam naa kenn koo xam ne wërkat bu bon lay doon.Mën na nekk. Kon bu njubtel wërkat bi wéree, ñu càmbar li mu gis.Dañuy dem seeti?Déedéet. Loolu dafa jafe lool. Dañuy sant wërkat bi mu indi ay firnde. Ci misaal, su fekkee dafa gis aw tund wu rey, dañu koy sant mu indee ca xeer yu mag.Gëstukat bi yéemu ci saa si:Waaye yaw, fu sori nga jóge! Ab wërkat nga! Nanga ma misaal sa palanet!Gëstukat bi ubbi téereem bi, sàtt kareyoŋ. Dañuy njëkk a binde kareyoŋ nettaliy wërkat yi; xaar ba wërkat bi indi ay firnde, ñu soog koo binde daa.Gëstukat bi ne ko:Yaw laay xaar.Ndoomu buur si ne ko:Oh! Sama palanet, taxu koo am solo, dafa tuuti lool. Ñetti tundi-safara laa fa am. Ñaar yuy yënd ak wenn wu fay. Waaye kenn xamul.Gëstukat bi ne ko:Kenn xamul kay.Am naa fa tamit ab tóor-tóor.Gëstukat bi ne ko:Dunu bind tóor-tóor.Lu tax loolu! Ñoo gën a rafet!Ndax tóor-tóor yi dañu yàggadi.Lan mooy “yàggadi”?Gëstukat bi ne ko:Téerey xam-xamu jéeri ji ñoo gën a am maanaa ci téere yi. Duñu xewwi mukk. Bariwul lu aw tund di tuxu. Bariwul lu géej-mbàmbulaan di ŋacc. Mbir yu nekk ba fàww lañuy bind.Ndoomu buur si dog ko:Waaye tundi-safara yi fay mën nañoo gimmi. Lan mooy “yàggadi”?Gëstukat bi ne ko:Moo xam tundi-safara yi dañu fay wala dañu gimmi, lépp a yem ci nun. Li am solo ci nun mooy tund wi du soppiku.Ndoomu buur si nga xam ne bu jàppee ab laaj, du ko fàtte mukk, bàntuwaat:Waaye, lan mooy “yàggadi”?Mooy “loo xam ne balaa yàgg mu raaf”.Sama tóor-tóor bi kon balaa yàgg mu raaf?Waawaaw.Ndoomu buur si wax ci am xelam ne: “sama tóor-tóor bi dafa yàggadi, amul lu dul ñeenti dég ngir aar boppam ci lépp! Ma bàyyi ko moom doŋŋ ca sama palanet ba!”Looloo doon réccoom bu njëkk. Waaye, mu dellu dëgëral fitam. Mu laaj ko:Loo may digal ma nemmikuji ko?Gëstukat bi tontu ko:Palanetu Àdduna. Palanet bu am aw tur la…Ndoomu buur si daldi dem yoonam, di xalaataale tóor-tóoram ba.Juróom-ñaareelu palanet bi kon mooy Àdduna.Àdduna bokkul ak yeneen palanet yi. Am na fi téeméer ak fukk ak benni buur (bu ñu ci boolee buuri Afrig), juróom ñaari junni gëstukati jéeri, juróom-ñeenti téeméeri junniy jaaykat, juróom ñaari milyoŋi màndikat ak genn-wàll, ñetti téeméeri milyoŋi tiitarukat ak fukk ak benn, maanaam lu jige ñaari milyaari mag.Su ma leen di misaal dayo Àdduna si, dama leen naan laata ñuy sos kuuraŋ bi, wareesoon na fee toppatoo gàngoorum ñeenti téeméeri junni taalkati làmpu mbedd ak juróom-benn fukk ak ñaar ak juróomi téeméer ak fukk ak benn, ci juróom-benni pàcci Àdduna si.Boo ko dàndee, dafa rafet lool ci ab séen. Yëngu-yëngu gàngoor googa dafa mengoo ba mel ni tuusu mbër. Taalkati làmpu mbedd yu Ostaraali ak yu Seland-gu-Bees ñów jiitu. Ginnaaw ba ñu taalee seeni làmp, ñu dem tëddi. Topp ci, taalkati làmpu mbedd yu réewum Siin ak Siberi. Ñooñu tamit noppi dellu ci làng gi. Ginnaaw bi taalkati làmpu mbedd yu réewum Riisi ak yu réewum End daldi ci topp. Ginnaaw bi yu Afrig ak yu Tugël. Ginnaaw bi yu Bëj-Saalumu Amerig. Ginnaaw bi yu Bëj-Gànnaaru Amerig. Te duñu mus a juum ci ni ñuy dugge ci géew bi. Yéeme woon na lool.Taalkatu làmpu mbedd bu catul Bëj-Gànnaar ak taalkatu làmpu mbedd bu catul Bëj-Saalum doŋŋ a saxoo woon tayyel ak leeb: ñaari yoon lañu daan liggéey ci at mi.Bu ñu bëggee tiitaru, du ñàkk ñu fen ci tuuti. Taxumaa gore lool bi may wax ci taalkati làmpu mbedd yi. Mën na am ma def ci boppu nit ñi xamul sunu palanet xalaat bu amul. Nit ñi feesuñu Àdduna si. Su fekkoon ne ñaari milyaari nit ñi dëkk ci Àdduna dañu taxa woon, xaw a tancalikoo, ni ci am ndaje, dinañu xaj ci am pénc mu gudde fanweeri kilomeetar yaatoo fanweeri kilometaar. Doon nañu mën a saam nit ñépp ci dun bi gën a ndaw géejug Pasifig.Mag ñi duñu la gëm dëgg-dëgg. Dañu foog ne dañu jël palaas bu bari. Dañu yaakaar ne dañu am dayo ni ay guy. Nanga leen digal ñu xayma ko. Dañu bëgg ay lim: dina leen neex. Waaye bul sonal sa bopp ak woowu sas. Jaru ko. Wóolu nga ma.Ndoomu buur si jaaxle lool ndax fekku fi kenn bi mu ne cëpp ci Àdduna. Tiitoon na ndax dafa foogoon ne dafa jaawale palanet yi, waaye mu daldi gis jaaro bu mel ni weer wi di yëngu ci suuf si. Ndoomu buur si tëb ne:Jàmm nga am?Jaan ji ne ko:Jàmm rekk.Ndoomu buur si laaj ko:Ci ban palanet laa cëppeelu?Jaan ji tontu ko:Ci Àdduna, ci Afrig.Ah!… Kon kenn nekkul ci Àdduna?Jaan ji ne ko:Fii, màndiŋ la. Kenn nekkul ci màndiŋ yi. Àdduna si dafa yaatu.Ndoomu buur si toog ci aw xeer, daldi téen. Mu ne ko:Xamuma ndax biddéew yi génn nañu ba kenn ku nekk mën a gis sa bos. Seenal sama palanet. Mu ngi nii tiim ñu… Waaye sori na de!Jaan ji ne ko:Rafet na. Looy defsi fii?Ndoomu buur si ne ko:Dama am ay jafe-jafe ak ab tóor-tóor.Jaan ji ne ko:Ah!Ñu daldi ne cell.Ndoomu buur si mujj ne ko:Ana nit ñi? Xaw nañoo wéet ci màndiŋ mi…Jaan ji ne ko:Wéet nañu tamit ci biir nit ñi.Ndoomu buur si xool ko lu yàgg.Mu mujj ne ko:Mala mu doy waar nga, sew ruuc ni baaraam…Jaan ji ne ko:Waaye ma ëpp doole baramub buur.Ndoomu buur si muuñ:Amoo doole lool… amoo sax ay tànk… mënoo sax tukki…Jaan ji ne ko:Mën naa la yóbbu fu gën a sori fa la gaal di yóbbu.Mu daldi laxasu ci waq wi ni lamu wurus. Mu waxaat ne:Ku ma laal, dinaa ko delloo ca boroomam ba mu jóge woon. Waaye danga sell te ca ab biddéew nga jóge…Ndoomu buur si ton tu wul dara.Dama la yërëm, yaw mu néew doole mi, ci Àdduna su dëgër sii. Mën naa la dimbali, soo nammee sa palanet ba. Mën naa…Ndoomu buur si ne ko:Mu mujj ne ko: “Mala mu doy waar nga, sew ruuj ni baaraam…”Oh! Dégg naa la bu baax. Waaye, lu tax ngay cax foo tollu?Jaan ji ne ko:Dama leen di tekki ñoom ñépp.Ñu daldi ne cell.Ndoomu buur si romb màndiŋ mi, ab tóor-tóor kepp la fa dajeel. Tóor-tóor bu am ñetti xob, tóor-tóor bu tekkiwul dara…Ndoomu buur si ne ko:Jàmm nga am?Tóor-tóor bi tontu ko:Jàmm rekk.Ndoomu buur si laaj ko ak ay teggin:Ana nit ñi?Tóor-tóor bi musoon a gis am njëgg di romb:Nit ñi? Yaakaar naa, am na fi juróom-benn ba juróom-ñaar. Séen naa leen yàgg na. Waaye kenn xamul fu ñu nekk. Ngelaw lee leen di jiital. Amuñu ay reen, looloo leen sonal lool.Ndoomu buur si ne ko:Tàggu naa la.Tóor-tóor bi ne ko:Yàlla nañu Yàlla wonalewaat.Ndoomu buur si jàll ci tund wu kawe. Ñetti tundi-safara ya ko yemoon ci ay wóom rekk la mus a xam ci ay tund. Mu jëfandikoo tundu-safara wu fay wi ni ag toogu. Mu daldi xalaat ne: “Ci tund wu kawee nii, dinaa war a séen palanet bépp ak nit ñépp…” Waaye séenul lu dul ay tund yu ne sàyy ni ay ràbb yu ñaw lool.Mu tëb ne:Jàmm nga am?Baatam bi di awu:Jàmm nga am… Jàmm nga am… Jàmm nga am…Ndoomu buur si ne ko:Yaw la kan?Baatam bi di awu:Yaw la kan… Yaw la kan… Yaw la kan…Mu ne ko:Nangeen doon samay xarit, dama wéet.Baatam bi di awu:Dama wéet… Dama wéet… Dama wéet…Mu daldi xalaat ne: “Bii palanet a doy waar! Dafa wow koŋŋ, te ñaw lool, te saf sàpp xorom. Rax ci dolli nit ñi ñàkk mébét. Dañuy bàntu li ñu leen wax… Ca sama palanet, amoon naa fa ab tóor-tóor: saa su nekk mooy njëkk a wax…”Ginnaaw bu ndoomu buur si jaaree ci ay suuf, ay xeer ak ay galaas, mu daldi yem ci aw yoon. Yoon yépp ci ay nit lañu jëm.Mu ne:Jàmm ngeen am?Tóokër bu bari ay roos la woon. Roos yi ne ko:Jàmm rekk.Ndoomu buur si di leen xool. Ñoom ñépp tóor-tóoram ba lañuy nurool. Mu laaj leen ak mbetteel:Yeen la ñan?Roos yi tontu ko:Ay roos lañu.Ndoomu buur si ne:Ah!Mu daldi am lu ko naqari. Tóor-tóoram ba ne woon na ko ci aw xeetam moom rekk la ci palanet yépp. Gis nga léegi, ci benn tóokër rekk, am na fi juróomi junni yu nuroo!Mu xalaat ne: “Doon na am kersa lool, su gisoon lii… doon na sëqët lu Palanet bii dafa wow koŋŋ, te ñaw lool, te saf sàpp xorom.bari, dee-deelu ngir mucc ci gile gàcce. Te kon fokk ma faj-fajlu ko ndax su ma ko deful, sañ na xaru ngir toxoral ma…”Mu daldi xalaataat ne: “Man rekk a am tóor-tóor bu mel nii ndekete amuma lu dul benn tóor-tóor ci yeneen yépp. Loolu ak ñetti tundi-safara yi yem ci samay wóom, te wenn wi sax xay-na dafa fay ba fàww, taxuma doon dëgg-dëgg doomu buur bu mag…” Mu tëdd ci ñax mi, di jooy.Noonu, wel wi ne tëll. Wel wi ne ko:Jàmm nga am?Ndoomu buur si wëlbatiku daldi koy fay ak ay teggin:Jàmm rekk.Waaye gisul dara. Kàllaama gi ne ko:Maa ngi ci suufu new gi…Ndoomu buur si ne ko:Yaw la kan? Rafet nga lool…Wel wi ne ko:Wel laa.Ndoomu buur si ne ko:Kaay fo ak man. Dama géey lool…Wel wi ne ko:Mënuma fo ak yaw, ndax kenn tàggatu ma.Ndoomu buur si ne ko:Ah! baal ma.Waaye ginnaaw bi mu xalaatee mu teg ci ne:Lan mooy “tàggat”?Wel wi ne ko:Dëkkoo fi. Looy seet?Ndoomu buur si ne ko:Nit ñi laay seet. Lan mooy “tàggat”?Wel wi ne ko:Nit ñi dañu yore ay fetal di rëbb. Loolu dafa lakkale lool! Dañuy yar ay ginaar tamit. Loolu rekk ay seen njariñ. Ay ginaar ngay wut?Ndoomu buur si ne ko:Déedéet, ay xarit laay wut. Lan mooy “tàggat”?Wel wi ne ko:Loolu lu xaw a xewwi la. Loolu mooy “digaale…”.Digaale?Wel wi ne ko:Waawaaw. Ci man, ag gone rekk nga, yaw ak téeméeri junni gone yi yeen a yem kepp. Te soxlawuma la. Te yaw tamit, soxlawoo ma. Ci yaw, aw wel rekk laa, man ak téeméeri junni wel yi noo yem kepp. Waaye soo ma tàggatee, dinanu soxlaante. Yaw rekk laay am ci àdduna. Man rekk ngay am ci àdduna…Ndoomu buur si ne ko:Maa ngi soog a xam. Am na ab tóor-tóor… foog naa dafa ma tàggat…Wel wi ne ko:Mën na am. Ci Àdduna si, gis nañu fi lu nekk…Ndoomu buur si ne ko:Oh! Du ci Àdduna si kat.Wel wi mel ni ku jaaxle lool:Ca beneen palanet?Waaw.Ndax dafa am ay rëbbkat ca booba palanet?Déedéet.Loolu am na solo! Ay ginaar nag?Déedéet.Wel wi binni:Dara matul.Waaye wel wi delluwaat ci xalaatam ba:Sama dund gi dafa géey. Damay rëbb ginaar yi, nit ñi di ma rëbb. Ginaar yépp a yem, nit ñépp a yem tamit. Ba tax na dama xaw a wéet. Waaye soo ma tàggatee, sama dund gi dina gën a naaj. Dinaa xàmme riirum ndëggu mu wuute ak yeneen yépp. Yeneen yi dañu may laxatuloo ci biir suuf. Sa bos dafa may wootale ci samam pax ni am tëgg. Te nag xoolal! Ndax seen nga nale tooli mboq ya? Duma lekk cere. Mboq amalu ma njariñ. Tooli mboq yi du ma fàttali dara. Te loolu lu tiis la! Waaye karaw gu mboq nga am. Kon dina neex lool boo ma tàggatee! Mboq mi nuru ak sa karaw gi dina tax ma lay fàttaliku. Te riirum ngelaw li ci biir tooli mboq yi dina ma neex…Wel wi ne cell, di xool ndoomu buur si ba mu yàgg, mu ne ko:Ngir Yàlla… tàggat ma!Ndoomu buur si tontu ko:Bëgg naa ko, waaye amuma jot. Am naa ay xarit yu ma war a xameel, ak lu bari lu ma war a xam.Wel wi ne ko:Mëneesula xam lu dul mbir yi ñu tàggat. Nit ñi amatuñu jotu xam dara. Dañuy jënd mbir yu sotti ba noppi ci jaaykat yi. Waaye, ndegam amul ñuy jaay ay xarit, nit ñi amatuñu ay xarit. Soo bëggee ab xarit, tàggat ma!Ndoomu buur si ne ko:Lan laay def?Wel wi tontu ko:Dangay bañ a yàkkamti lool. Dangay toog nale ci ñax mi, xaw ma sori tuuti. Dinaa la xeelu, waaye doo wax dara. Wax mooy indi réeroo. Waaye, bés bu nekk, dinga mën a gën a jigesi…Ca ëllëg sa, ndoomu buur si dellusiwaat.Wel wi ne ko:Dellusiwaat waxtu wa nga ñówoon démb, moo gën. Ci misaal, su fekkee danga ñów ñeenti waxtu ci ngoon, ca ñetti waxtu laay tàmbale bég. Lu waxtu wi gën di sori ma gën di bég. Bu ñeenti waxtu di jot, dina fekk ma ràkkaju, ma jaaxle: dinaa xam mbégte lan moo koy fay. Waaye soo ñówee saa su la neexee, duma xam mukk ban waxtu laay solal sama xol… Fokk ay xarbaax am.Ndoomu buur si ne ko:Lan mooy xarbaax?Wel wi ne ko:Loolu tamit lu xaw a xewwi la. Looloo waral bés du nuroo ak yeneen yi, waxtu du nuroo ak yeneen yi. Ci misaal, samay rëbbkat am nañu ay xarbaax. Alxames dañuy fecc ak janqi dëkk bi. Noonu alxames bés bu neex lool la! Damay doxantu ba ca tooli ñàmbi ya. Su rëbbkat yi doon fecc saa su leen neexee, bés yépp ay nuroo, te kon duma mus a bër.“Ci misaal, su fekkee danga ñów ñeenti waxtu ci ngoon,  ca ñetti waxtu laay tàmbale bég.”Noonu ndoomu buur si tàggat wel wi. Bi taggatoo jigesee, wel wi ne ko:Ah!… Dinaa jooy.Ndoomu buur si ne ko:Yaa ko def, musuma bëgg lu la naqari, waaye yaa bëggoon ma tàggat la…Wel wi ne ko:Waawaaw.Ndoomu buur si ne ko:Waaye dinga jooy!Wel wi ne ko:Waawaaw.Kon kay jariñu la dara!Wel wi ne ko:Jariñ na ma, ndax melokaanu mboq mi.Mu daldi ci teg ne:Demal seetiwaat roos ya. Dinga xam ne sa bos benn la ci àdduna. Dinga dellusi tàggu ma, ma neexale la benn ndéey.Ndoomu buur si seetiwaat roos yi. Mu ne leen:Nuroowuleen dara ak sama roos ba, doonaguleen dara. Kenn tàggatuleen, te yeen tamit tàggatuleen kenn. Yeen a ngi mel ni sama wel wa. Wel wu mel ni yeneen téeméeri junni wel yi kepp la woon. Waaye def naa ko sama xarit, léegi moom rekk la am ci àdduna.Roos yi daldi am kersa lool.Mu waxaat leen:Rafet ngeen waaye dangeen ne wéyëŋ. Kenn mënul dee ndax yeen. Dëgg la, sama roosu bopp ba, kuy romb dina foog ne moom ak yeen a yem. Waaye moom rekk a leen ëpp solo yeen yépp, ndax Mu tëdd ci ñax mi, di jooy.moom laa suuxat. Ndax moom laa dëpp leget. Ndax moom laa fege aw sàkket. Ndax moom laa reyal ay sax (ba mu des ñaar wala ñett yuy dooni lëppaa-lëpp). Ndax moom laa déglu muy ñaxtu, wala muy damu, wala sax mu noppi yenn saa yi. Ndax sama roos la.Mu dellusiwaat ci wel wi. Mu ne ko:Tàggu naa la…Wel wi ne ko:Yàlla nañu Yàlla wonalewaat. Lii mooy sama ndéey li. Lu yomb la: xol ay gis dëgg-dëgg, waaye li am solo bët du ko gis.Ndoomu buur si bantuwaat ko, ngir bañ ko fàtte:Li am solo bët du ko gis.Waxtu yi nga ñàkk ngir sa roos bee tax mu am solo lool.Ndoomu buur si ne, ngir bañ ko fàtte:Waxtu yi ma ñàkk ngir sama roos…Wel wi ne ko:Nit ñi dañu fàtte dëgg googu, waaye waroo ko fàtte. Yaa war a yilif li nga tàggat ba fàww. Yaa yilif sa roos ba…Ndoomu buur si bamtuwaat ko, ngir bañ ko fàtte:Maa yilif sama roos ba…Ndoomu buur si ne ko:Jàmm nga am?Juuyeer bi ne ko:Jàmm rekk naam.Ndoomu buur si ne ko:Looy def fii?Juuyeer bi ne ko:Damay teqantal tukkikat yi, di leen def ay ëmbi junni. Damay yónni saxaar yi leen di roñ, yenn saa yi ndijoor, yenn saa yi càmmoñ.Saxaar gu gaaw te leer, di bëmb ni dënnu gi, yëngal mbaaru juuyeer bi.Ndoomu buur si ne ko:Aka ñoo yàkkamti. Lu ñuy seet?Juuyeer bi ne ko:Ki ci boppu saxaar gi ci boppam xamu ko.Ñaareelu saxaar gu gaaw te leer daldi bëmb, jëm geneen wet gi.Ndoomu buur si laaj:Dañu weññiku xaat?…Juuyeer bi ne ko:Bokkuñu. Ab juuyoo la.Ndax dañu bégul fa ñu nekkoon?Juuyeer bi ne ko:Kenn bégul fa nga nekk.Ñetteelu saxaar gu gaaw te leer daldi bëmb.Ndoomu buur si laaj:Ndax dañuy topp tukkikat yu njëkk ya?Juuyeer bi ne ko:Toppuñu lenn. Dañuy nelaw ci biir, wala ñuy óbbali. Gone yi rekk ay dóor seen bakkan ci palanteer yi.Ndoomu buur si ne ko:Gone yi rekk a xam li ñuy seet. Doomu sagar dafa am solo lool, ndax dafa leen di xañ jot, ba su ñu ko nangoo ci ñoom, ñuy jooy…Juuyeer bi ne ko:Dañu am wërsëg.Ndoomu buur si ne ko:Jàmm nga am?Jula bi ne ko:Jàmm rekk.Ku doon jaay la ay doom yu gënatee baax, doom yuy faj mar. Soo naanee benn ci ayubés bi, dootoo mar a naan.Ndoomu buur si ne ko:Lu tax ngay jaay lii?Jula bi ne ko:Ag yaxanal jot la gu réy. Boroom xam-xam yi def nañu ci ay waññ. Dinañu yaxanal juróom fukki simila ak ñett ci ayubés bi.Lan lañu mën a def ci juróom-fukki simila ak ñett yooyu?Mën nañu ci def li leen neex…Ndoomu buur si xalaat ne:“Man, su ma amoon jotu juróom-fukki simila ak ñett, dina dox ndànk jëm ci ab robine…”Sama paan bi ci màndiŋ mi am na léegi juróom-ñetti fan, te maa ngi doon déglu nettali ndoomu buur si, di naanaale toq yi ma dese woon ci ndox. Ma ne ndoomu buur si:Ah! sa fàttaliku yi neex nañu, waaye defaraguma sama ropplaan bi ba tey, amatuma dara lu ma naan, te doon naa bég, man tamit, su ma mënoon a dox ndànk jëm ci ab robine!Mu ne ma:Wel, sama xarit ba…Sama ngóor si, doonatul wel wa!Lu tax?Ndax mar dinañu rey…Waaye déggul fa may xalaate, mu daldi ma tontu:Am benn xarit baax na, su fekkee sax dañuy faatu. Man, bég naa lool ci li ma amoon xaritu wel.Ma xalaat ne:“Njortul dañu repp. Musul xiif, musul mar. Tuuti naaj doy na ko…”Waaye mu xool ma, mu tontu ci sama xalaat:Dama mar tamit… nanu seet ab teen…Ma def jëfinu ku tàyyi: tandale di seet ab teen ci màndiŋ mu yaatu lool yenuwul maanaa. Waaye nu daldi jog dem.Nu ne cell di dox ba mu am ay waxtu, mu guddi, biddéew yi daldi tàmbale leer. Maa ngi leen doon seen ni ci gént ndax li ma maroon a tax sama yaram xaw a tàng. Waxi ndoomu buur saa ngi doon fecc ci sama xel mi.Ma laaj ko:Kon yaw tamit, danga mar?Waaye tontuwul ci sama laaj. Dafa ma ne rekk:Ndox mën na baax tamit ci xol…Nànduma li mu ma tontu, waaye ma ne cell… Xamoon naa bu baax ne kenn waru ko woon na laaj.Dafa sonnoon. Mu daldi toog. Ma toog ci wetam. Mu ne cell ba mu yàgg, mu newaat:Biddéew yaa ngi rafet ndax ab tóor-tóor bu kenn gisul…Ma ne ko “waaw”, dellu ne cell di xool ras-rasu suuf si, ci ceeñeeru weer wi.Mu teg ci ne:Màndiŋ mi dafa rafet…Te muy dëgg. Dama mus a bëgg màndiŋ. Dangay toog ci jalu suuf. Doo gis dara. Doo dégg dara. Waaye, am na lu ni tekk di leer…Ndoomu buur si ne ko:Li gën a rafetal màndiŋ mi mooy ab teen a ngi ci làqu fenn…Ma jékki-jékki nànd leeraayu suuf gu bari kumpa gi ma daldi bett. Ba ma nekkee xale, dama dëkkoon ca kër gu màggat, te dañu daan nettali ne dafa am alal ju fa làqatu. Naka-jekk, kenn musu ko gis, wala sax seet ko. Waaye moo doon bégle ci kër googu. Sama kër gi dafa ëmboon kumpa ci biir xolam…Ma ne ndoomu buur si:Waaw, moo xam kër gi la, wala biddéew yi, wala màndiŋ mi, li leen di taaral deesu ko gis…Mu ne:Bég naa ci li nga bokk xalaat ak sama wel wa.Mu reetaan, làmb goj bi, wëndeel póli bi.Ndegam ndoomu buur si dafa yàndoor, ma daldi koy lewwu, daldi teguwaat ci yoon wi. Sama yaram daw. Dama mel ni ku yoroon lu am solo te dëgëradi. Fooguma sax ne am na lu ko gën a dëgëradi ci Àdduna si. Maa ngi doon xool, ci leerug weer wi, jë bu xoyyi boobu, gët yu tëju yooyu, karaw googu doon foyi-foyi, ma daldi xalaat ne: “Li may gis nii aw àkk rekk la. Li ëpp solo mëneesu koo gis…”Ndegam tuñam yi teppaliku nañu, mu xaw a muuñ, ma daldi xalaataat ne: “Li daawloo sama yaram ci ndoomu buur sii di nelaw, mooy kóllëreem ak ab tóor-tóor, mooy nataalu roos buy leer ci biiram ni tàkk-tàkkul làmp, buy nelaw sax…” Ma njort ne gënati na dëgëradi. Dañu war a gën a aar làmp yi: as ngelaw mën na leena fay…Noonu may dox ba yem ci teen bi, bi jant bi di fenk.Ndoomu buur si ne:Nit ñi, dañu naan dagaj ci saxaar yu gaaw yi, waaye dootuñu xam li ñuy seet. Bu ko defee, ñuy tés-tési, di wëndeelu…Mu daldi ci teg ne:Jaru ko…Teen ba nu yemoon, nuroowul ak teeni Sahara yi. Teeni Sahara yi ay pax yu ñu gas ci suuf si doŋŋ lañu. Bii, teenub dëkk lay nurool. Waaye fii benn dëkk amu fi woon, mu mel ni dama doon gént.Mu ne ndoomu buur si:Lu doy waar la, lépp mat na: póli bi, baag bi ak goj bi…Mu reetaan, làmb goj bi, wëndeel póli bi.Poli bi daldi sab ni ag xandal gu màggat, bu ngelaw li nelawee lu yàgg.Ndoomu buur si ne:Yaa ngi dégg, nu ngi yee teen bii, mu daldi woy…Bëgguma woon mu sonn. Ma ne ko:Bàyyil ak man, dafa diis ci yaw.Ndànk ndànk ma jukki baag bi ba ci pind bi. Ma dej ko ci. Woyu poli bi baa ngi doon riir ci samay nopp, maa ngi doon gis tamit jant bi di yëngu ci biir ndox mi doon yëngu ba tey.Ndoomu buur si ne:Dama mar a naan ci ndox mii, may ma ma naan…Ma daldi nànd la mu doon seet!Ma yékkati baag bi ba mu tolloo ak ay tuñam. Mu gëmm di naan. Neexoon na ba mel ni xewu jàmm. Ndox moomu ëppoon na aw ñam rekk. Mu ngi sosoo ci dox bi ci leerug biddéew yi, ci woyu póli bi, ci sama coonoy loxo. Baaxoon na ci xol bi ni ab neexal. Ba ma dee gone, leeraayu garabu Nowel, misigu meesu xaaju guddi, neexaayu ree ji ñoo daan leeral neexalu Nowel ba ma daan jot.Ndoomu buur si ne:Ci sa palanet, nit ñi dañuy bay juróomi junni roos ci benn tóokër… te duñu ci gis li ñuy seet…Ma tontu ko:Duñu ko gis…Ndekete li ñuy seet mën nañu koo fekk ci benn roos rekk wala ci tuuti ndox…Ma tontu ko:Dëgg la kay.Ndoomu buur si daldi ci teg ne:Waaye gët yi dañoo gumba. Dañoo war a seete xol.Naanoon naa. Maa ngi doon noyyi bu baax. Bu jant bi di fenk, suuf si dafay yor melow lem. Bégoon naa tamit ci melow lem woowu. Lan moo waroon a tax ma am xol bu naqari…Ndoomu buur si toogaat ci sama wet, wax ma ndànk:Danga war a def li nga ma dig.Lan laa la dig?Xam nga ko… ab sunjuñ ngir samam xar… maa yilif tóor-tóor booba!Ma genne ci sama jiba nataal yi ma tàmbali woon. Ndoomu buur si seen leen ree, daldi ne:Sa guy yi, ay suppome lañuy xaw a nurool…Oh!Man mi doon tiitaroo sama guy yi!Sa wel wi… noppam yi… ay béjjén lañuy xaw a nurool… te dañu gudd lool!Mu daldi reetaanaat.Ngóor si, loolu jaaduwul, mënuma woon a nataal lu dul biir yeew ak biti yeew.Mu ne ko:Oh! Dina baax, xale yi xàmme nañu.Ma daldi rëdd ak kareyoŋ ab sunjuñ. Sama xol naqari bi ma ko ko wonee:Danga am ay mébét yu ma xamul…Waaye tontuwu ma. Mu ne ma:Xam nga, sama wàcc ci Àdduna si… ëllëg lay mat at…Ginnaaw ba mu ne cell lu yàgg, mu daldi newaat:Fu jige fii laa wàccoon…Kanam gi daldi gën a xonq.Ma delluwaat am naqar wu doy waar te xamuma lu tax. Waaye ab laaj dikkal ma:Tandalewoo rekk di doxantu, yaw rekk, lu tolloo ak junniy kilomeetar sa diggante ak dëkk yi, suba ga ma la xamee, booba ak léegi mat na juróom-ñetti fan! Danga doon dellu fa nga wàccoon?Kanamu ndoomu buur si gën a xonqati.May sikki-sàkka, daldi ci teg ne:Xay-na, li muy mat at moo tax?…Kanamu ndoomu buur si dellu gën a xonq. Du tontu mukk ci laaj yi, waaye kanam gu gën a xonq du “waaw” lay tekki, am déet?Ma ne ko:Ah! Tiit naa sax…Waaye mu tontu ma:Léegi, danga war a liggéey. Danga war a dellu ca sa masin ba. Maa ngi lay xaar fii. Dellusiwaatal ëllëg ci ngoon…Waaye sama xel dalul woon. Maa ngi doon fàttaliku wel wa. Su ñu la tàggatee, mën na am nga jooy tuuti…Amoon na ci wetu teen bi, miir bu màggat bu xàppatiku. Ca ëllëg sa ca ngoon, bi ma wàccee laa seen sama ndoomu buur si toog ca kaw, tànk ya di lang. Ma dégg ko muy wax. Mu nga naan:Kon fàttalikuwoo ko? Du fii la dëgg-dëgg!Keneen dafa ko war a tontu ndax dafa ci teg ne:Waawaaw! Tey la bés bi, waaye béréb bi du fii…Ma wey di dox jëm ca miir ba. Gisuma kenn, dégguma kenn ba tey. Waaye ndoomu buur si tegaat ci ne:Dëgg la kay. Dinga gis fi samay tànk tàmbale ci suuf si. Doo def lu dul xaar ma fa. Dinaa fa dem guddig tey.Maa ngi dànde woon miir ba ñaar fukki meetar, ba tey seenuma dara.Ndoomu buur si ne cell lu yàgg, daldi ne:Ndax am nga daŋar ju baax? Wóor na la ne doo ma mettital lu yàgg?Ma daldi taxaw, sama xol naqari, waaye xamuma ba tey li xew.Mu ne:Léegi, demal sa yoon… Dama bëgg a wàcc!Ma daldi wàcce samay gët ci taatu miir bi, ma daldi tëb! Xeetu jaan ju mboq ju la mën a faat ci diir bu gàtt a nga fa woon. Li may daw lépp, maa ngi dugal sama loxo ci sama jiba ngir génne lawarweer, waaye riir mi ma doon def tax na ba jaan ji ne menteñ ci suuf ni ndoxu robine muy ŋiis. Mu daldi jaar ndànk ci diggante doj yi ànd ak riir mu ndaw mu mel ni mu weñ.Ma agsi ci miir bi, ca saa sa, ngir awu ndoomu buur su weex si ba mel ni perkaal.Lii lu mu doon! Dangay wax léegi ak jaan yi!Ma dindi kolam gu mboq ga mu daawul tàggool. Tooyal kaabaab yi, may ko mu naan. Léegi nag, ñimeetu ma koo laaj dara. Mu ne ma jàkk di ma xool, jël loxoom yi laxas ci sama baat. Maa ngi doon yëg xolam bi di tëf-tëfi ni picc muy faatu bu ñu ko jamee ak fetal. Mu ne ma:Mu ne: “Léegi, demal sa yoon… Dama bëgg a wàcc!”Bég naa ci li nga gis li ñàkkoon ci sa masin. Dinga mën a ñibbi sa kërNoo ko xame?Dama ñówoon ngir yëgal ko sax ne matal naa sama liggéey ni ko kenn foogewul!Tontuwuma dara ci sama laaj, waaye mu teg ci ne:Man tamit tey laay ñibbi sama kër…Ginnaaw bi mu ne ma ak xol bu naqari:Moo gën a sori… moo gën a jafe…Yëg naa ne am na lu doy waar lu xew. Ma taf ko ci sama dënn ni ab xale, waaye mu mel ni kuy suux ci ag kàmb te mënuma def dara ngir téye ko…Xoolin waa ngi ñàng, gët yi aju:Maa ngi ak sa xar mi. Te maa ngi ak kees gi ngir xar mi. Te maa ngi ak sunjuñ bi…Mu daldi muuñ ak xol bu naqari.Ma xaar lu yàgg. Ma yëg ne mu ngi gën di tàng:Ngóor si, danga tiit…Dafa tiit kay! Waaye mu ngi ree ndànk:Dinaa gën a tiit bu ngoonee…Sama yaram wi dee ndax li ma yëg ne bëy wees na mbuus. Ma daldi xam ne sama xol mënul nangu ne dootuma dégg ree jooju. Ci man, mu ngi meloon ne ab seyaan ci diggu màndiŋ.Ngóor si, bëgg naa déggaat la ngay ree…Waaye mu ne ma:Tey ci guddi lay mat at. Sama biddéew dina feq tiim béréb ba ma daanu woon daaw…Ngóor si, mbiru jaan, ndaje ak biddéew yooyu yépp, ndax du gént gu naqari rekk, am déet…Waaye tontuwul ci sama laaj. Mu ne ma:Li am solo, deesu ko gis…Dëgg la kay…Dafa mel ni tóor-tóor ba. Soo bëggee tóor-tóor bu nekk ci ab biddéew, dafay neex sooy xool asamaan si bu guddee. Biddéew yépp dañuy tóor-tóor.Dëgg la kay…Dafa mel ni ndox mi. Mi nga ma joxoon ma naan dafa mel ni misig ndax póli ba ak goj ba… yaa ngi koy fàttaliku… neexoon na…Dëgg la kay…Bu guddee, nanga xool biddéew yi. Sama kër dafa tuuti lool ba duma la mën a won sama bos. Noonoo gën. Sama biddéew, benn ci biddéew yi lay doon ci yaw. Kon biddéew yépp ngay bëgg a xool… Yépp say xarit lañuy doon. Te dinaa la jox ab neexal…Mu reetaanaat.Ah! ngóor si, ngóor si, bëgg naa dégg ree jooju!Loolu sax mooy samab neexal… dafay mel ni ndox ma…Loo bëgg a wax foofu?Nit ñi dañu am ay biddéew yu bokkul. Ci ñiy tukki, biddéew yi ay tegtal lañu. Ci ñeneen ñi, ay xóoyantaay lañu. Ci ñeneen ñi am xam-xam, ay jafe-jafe lañu. Ci sama jaaykat ba, wurus lañu. Waaye biddéew yooyu yépp a ngi ne cell. Yaw, dinga am biddéew yu melul ni yu kenn.Loo bëgg a wax foofu?Booy xool asamaan si guddi, dafay mel ni biddéew yépp ay reetaan ndax ci benn ci ñoom laa dëkk, ndax ci benn ci ñoom laay reetaane. Yaw, dinga am biddéew yuy reetaan!Mu daldi reetaanaat.Te boo dëfalee sa bopp (nit dafay dëfal boppam saa su nekk), dinga bég ci li nga ma xam. Sama xarit ngay doon saa su nekk. Dinga bëgg a reetaanandoo ak man. Te yenn saa yi dingay ubbi sa palanteer noonu rekk ngir dab sa bànneex… Te sa xarit yi, bu ñu la gise ngay xool asamaan si di reetaan, dinañu jaaxle. Bu booba, nanga leen ne: “Dëgg la, biddéew yi dañu may reetaanloo saa su nekk!” Te dinañu foog ne danga dof. Dinaa la nax, nax yu metti…Mu daldi reetaanaat.Dina mel ni joxuma la ay biddéew waaye ay keseŋ-keseŋ yuy reetaan…Mu daldi reetaanaat ba yàgg mu ne tekk:Bu guddee… ma ne… bul ñów…Duma tàggoo ak yaw.Dinaa nuru ku am lu koy metti… dinaa xaw a nuru kuy faatu. Noonu la. Bul ñów xool loolu, jaru ko…Duma tàggoo ak yaw.Waaye dafa jaaxle woon.Dama la wax loolu… jaan jee tax tamit. Bëgguma mu màtt la… Jaan yi dañu soxor. Mën nañu màtte ngir seen bànneex…Duma tàggoo ak yaw.Waaye, am lu dalal xelam:Wànte duñu am daŋar ñaareelu màtt-màtt bi…Guddi googu, gisuma ko muy dem. Dafa yolliku ndànk. Ba ma ko dabee, mu ngi doon waaxu, waaxu mu dëgër. Dafa ma ne rekk:Ah! yaa ngi fi…Mu daldi jàpp sama loxo. Waaye xelam jaxasoowaat:Waroo woon a ñów. Dinga am tiis. Dinaa mel ni ku faatu, waaye du doon dëgg…Man ma ne cell.Xam nga. Dafa sori lool. Mënuma yóbbaale jëmm jile. Dafa diis lool.Man ma ne cell.Waaye dina mel ni àkk wu màggat wu ñu sànni. Àkk yu màggat yi tiisuñu…Man ma ne cell.Mu xaw a yoqi. Waaye mu gën a góor-góorlu:Xam nga, dina baax. Man tamit dinaa xool biddéew yi. Biddéew yépp, ay teen ak póli yu xumaag lañuy doon. Biddéew yépp dinañu ma may ma naan…Man ma ne cell.Dina neex lool! Dinga am juróomi téeméeri milyoŋi keseŋ-keseŋ, dinaa am juróomi téeméeri milyoŋi teen…Moom tamit, mu daldi ne cell, ndax dafa doon jooy…Fee la. May ma ma def ab jéego man doŋŋ.Mu daldi toog ndax dafa tiitoon. Mu newaat:Xam nga… sama tóor-tóor ba… maa ko yilif! Te dafa néew doole lool! Te dafa muusul dara. Ñeenti dég yu tekkiwul dara la am ngir aar boppam ci lépp…Man ma daldi toog ndax mënatumaa taxaw. Mu ne:Mu ngi noonu… Jeex na tàkk…Mu xaw a sikki-sàkkawaat, daldi jog, def benn jéego. Man mënuma woon a yëngu.Amul lu dul ag melax gu mboq ci wetu waqam. Mu ne tekk ab diir. Yuuxuwul. Mu daanu ndànk ni garab di daanoo. Deful sax am riir ndax suuf si.Booba ak léegi mat na dëgg-dëgg juróom-benni at… Musaguma nettali loolu. Sama xarit yi ma fi giseel bég nañu lool bi ñu ma gisee may dund. Sama xol neexul woon waaye maa ngi leen doon wax ne: “Coono bi la…”Léegi xaw naa giif. Maanaam… du ba mu jeex tàkk. Waaye xam naa xéll ne dellu na ca palanetam ndax, ba jant bay fenk, gisatuma jëmmam ja. Du woon jëmm ju diis lool… Te bu guddee bëgg naa di déglu biddéew yi. Dafa mel ni juróomi téeméeri milyoŋi keseŋ-keseŋ…Mu daanu ndànk ni garab di daanoo.Waaye noonu mbir mu doy waar daldi xew. Sunjuñ bi ma nataalal ndoomu buur si, dama ci fàtte dolli seelu der wi! Du ko mus a mën a takkal xar ma. Noonu ma laaj ci samam xel: “Lu xew ca palanetam ba? Mën na am xar ma dafa lekk tóor-tóor ba…”Yenn saa yi ma xalaat ne: “Déedéet kay! Guddi gu jot, ndoomu buur si dafay dëpp ak leget tóor-tóoram ba, te dafay wattu bu baax xaram ma…” Ma daldi bég. Te biddéew yépp a ngi ree ndànk.Yenn saa yi ma xalaat ne: “Bés du ñàkk suñu xel génn ci, musiba am! Ag ngoon mën na fàtte leget ga, walla xar ma génn ndànk guddi…” Keseŋ-keseŋ yépp daldi soppaliku ay rangooñ!…Loolu kumpa gu réy la. Yeen ñi sopp ndoomu buur si tamit, ni man, dara yemul ak, ngeen xam ne, fenn ci àdduna, fu kenn xamul, ndax am xar mu nu xamul, lekk na walla lekkul ab roos…Xoolleen asamaan si. Ngeen laaj seen bopp: “Ndax xar ma lekk na walla lekkul tóor-tóor ba?” Ngeen gis ni lépp ay soppiku…Te menn mag du mus a xam ne loolu am na solo lool!Ci man, foofu mooy béréb bi gën a rafet, bi gën a tiis tamit ci àdduna. Béréb bi benn la ak ba ca xët mi jiitu, waaye dama ko nataal beneen yoon ngir won leen ko bu baax. Ndoomu buur si fii la feeñe ci Àdduna si, fii la réere.Xoolleen bu baax béréb bii ngir mu wóor leen ne dingeen ko xàmme, bés bu ngeen demee Afrig, ca màndiŋ ma. Te su fekkee jaar ngeen fa, maa ngi leen di ñaan, buleen yàkkamti, xaarleen tuuti ca suufu biddéew ba tembe! Su ab xale ñówee ci yeen, su reetaanee, su amee karaw gu mboq, su fekkee du tontu bu ñu ko laajee, dingeen xam xéll kan la. Kon nangeen laabiir! Buleen ma bàyyi ak xol bu naqari: bindleen ma ngir wax ma ne dellusi na…Bismillaahi rahmaani rahiimi DOF YI:  Damaa génn bis saa kër di dox romb benn dof Mu toog cib ruqam jël ay yoxoom faste ciy waggam  Te leeg-leeg mu ree leeg-leeg mu jooy rafle wang ko wër Ma ngay lox keroog daa sedd boolek tarug lëndam  Wérul waaye teewul nag mu dis gor nde tàllalul Loxoom kenn tooñul it ña toogoon ci ag wetam  Yaram waa nga sooñoo sooñoo duw dàll dug basaŋ Te lee-lee mu taw ndaysaan ba taa suuxal ab ëmbam  Bu xiifee pupel lay dem amul ndey ju koy tibbal Fa nuy këppi des lay dem fa lay fekki aw ñamam  Te it man la wax day mujj dem lekki ñam wu bon Wu am yaari fan woo xam ne baaxul ci ag wéram         Na muy def? Gisul yaayam te it amna yatti at Yu mat sanguwul lum sol da koy for ci ay sënam  Bu jaaykat bi sànnee màngo mbaa sax orãs bu nëb Mu daw këf ko noonee sax la koy lekke cig takkam  Ngalaw sàqi nit daw tàbbi néegam ne kàpp tëj Mu des tay kanaayal want yay dal ci ay gëtam  ndaysaan bu rombew dàll mbaa pot wallaw sagar Da koy teg lu rëy moo tax mu koy boole cib ëmbam  Dafay waxtu fum wéetée te lee-lee mu mer di xul Te kat am na ndey am baay ba am rakk ak magam  Ba muy wér la bokkak ñépp bis ñëw ñu dal ko ber waay wéradee tax waaye as gor la woon su gëm  Rakkam donn nab néegam jabar jaa ngi séy feneen Te ndoom sam amoon boobee batay xolu koy gëtam         Juróom yaari doof lañ fekk Tàmbaa ñu rendi leen Ba jël séen i awrak séen i yuur lii ka daw yaram  Dañoo butti ñee xar boppi ñee ñee ñu sànni leen Ci ay kër yu kenn dëkkul ba ñuy xeeñ ñu door a xam  Gisal ñaata yoon lab dof di xëy dee ci ay tabax Yu yeggul ba am ay fan ba fay xeeñ te kenn du xam  Gisal benn dof bee faatu Leelan ci wenn xur Ba fay xeeñ te ab xiif rekk moo sànk ag dundam  Gisal ñaata yoon lab dof di xëy lekk ñam wu bon Ba febar ca ay at kenn du jug saytu ay mbiram  Gisal ñaata yoon lan fekk ab dof mu xëy wësin Te ken man ta laaxaan kenn ken foogulab ëmbam  Gisal ñaata dof ngay fekk dus kumba mbaa tubay Dañuy rafle noonee rek di dem ñépp gis pëyam         Gisal ñaata dof ngay fekk duñ jekki duñ nelaw Dañuy dox ba dee doo gis ku naa xam na bàmmelam  Te gis naa fi bis ab dof bu am benn góom bu rëy Ma ngay wokkotoo kay waxtu kenn saytuwul wéram  Lii lee tax ma jug tay woo Etaa beek ñi Yàlla ñor Ñu booloo taxaw tey saytu jaa-Yàlla yii ñu am  Wowóowow wowóo yéen góornëmaa réew mi walluleen Ewaay walluleen as gor su xëy ñàkk am xelam  Te gis ngeen fi ay dof yoy ku leen faj ñu daa di wér Te xam ngeen ne mbooleem dof yi koo tëye dootu dem  Nde dof boo fi gis muy dem kërug nit la bàyyi koo Ku wér dellu ciy mbokkam xarit xel dafay xalam  Te gis naa ku faj mbaamam te gis naa ku faj fasam Fajum jàmb-jóobam faj goloom sax fajub xajam  Te taxtil mu faj mbokkam mu xëy ñàkk am xelam Ku faj mbaam fajub xaj bàyyi nit àndul ak xelam  Ci lii sax ci laay faf ñaaxe askan wi may waxal Ñu daw lépp luy tax nit di xëy ñàkk am xelam  Xelal gànjarag nit xel la nit am ba not mbëfër Xelay tax xaleb naar not gëléem bay xëccab nosam  Xelay tax nu wullig naaga war xàcc tay dañal Te xam gee ne du maasam nit ci dooleek ci ag rëyam  Xel ay tax ba lislaam teg nu jëf waa ju ñàkk xel Asal dootu am aw yiw te dootu yilif këram  Xel ay tax nga xàmmee mbaax xel ay tax nga daw lu bon Xel ay tax ba nit xam lëf ci Buur Yàlla ak mbiram  Xel ay ndab la xam-xam tàbbi ngir waa ju ñàkk xel Du xam lëf du am lëf waa ju am xel am i yëfam         Xel ay leer ga nit xëy tedde moo tax ba Aadamun muñ Di sangub malaakaak jinne Ibliisu ñàkk ndam  Xel ay tax ba nit rekkay sangub suuf lu weesu nit Xarit loo fi gis ngir nit la ngir moo yoram xelam  Xarit ñàkki gët mbaa ñàkki waaraama gën nga nàkk Am xel xel ay nit nit nitteetil ci ay cëram  Ku jàngoon walaa tulxuu bi aydiikumóo ilaa Dangay xam ne kon kuy yàq am xel yorul gëmam  Ma wax yenn mbir yuy  tax ba sun ndaw yi xëy di dof Ñi ley rab la nii ay raab la raab yàq nay ndawam  Dofab raab dafay wuuteek dofab rab ci yenn mbir Na ñuy moytu yàmbaa daw dorog bàyyi ay mbiram  Dofab iilu ak bob siisu ñoom it danaa ci ñëw Damay jëkk a way ki sàngara yàq ag dundam*         Bu kenn fóoni diyiyã day rayum xel di yàq xol Lu rey xel di yàqub xol ku koy def du nit daxam  Te alkool alag naw gaay ku koy naani dootu wér Lu waay am lu dul wér jaay ko ngir jënde kok wéram  Lariklees di yàqal nit ci xol ak ci ay ër Ñi xam nee ñu day dem sax ba far gàttal ug dundam  Te dee diis ku koy naan man na dee dee gu diis te tar Nde luy fuq bët moo gën ci nit luy fuqab xolam  Gisal waa ji naan sum-sum ne xëndaŋ ci géddi bëy Nelaw bay xaran sum soof na lool xel yi lay gësam  Amoon na ku màndim sëng faf dër di yag-yagal Ñu koy tàccu muy taasook a saagaa ci ab ëttam  Te am na ku naan biiñ daanu bañ sàcc lam yoroon Te muy lim bu rëy boo xam ne moo yor dundug këram         Amoon na ku naan sàmpaañ di xeexoo ñu far ko ray Sulaar saa ko jam ay paaka ndaw dee gu ñàkk jom  Ku naan roos du rus nit dootu rus Yàlla dootu rus Njabootam ndaxam man naa sëyak yaayamak rakkam  Wisig yeek falaag day yàq am xel ba leen dorog Kokaa gën kokaayine fopp cib xol akuw yaram  Te gis naa ku naan am ñoll daa màndi bay tërëf Xalel yaa ko sottim ndox mu far yàq ay sëram  Te it am na dof yoo xam ne ay wird lañ yoroon Ba rawhaan ya dofloo leen ñu far topp ay xëram  Gisal benn waay biy wird ab diir mu summi ay Yëreem summi caayaam génn néegam di dox di dem  Te kat bañ ko laajee nee na suuf see ko àttanul Ma laaj waa ji kon san suuf la doon sàmp ay ndëggum    Te talsam yi ak rawhaan yi lim sànq ciy xalel Dorog mantikoo jot fàww daf dul lu neex a xam  Te say jàq tax nas cam di siisook a say ba dof Kurus ag ndofam day metti ndax yombulam pajam  Gisal jenn waay jiy yuuxu tay daw di wër te naan Dafay bañ a doon ab xutbu kii séenu nag ndofam  Te am raxasun xas-xas xarit xawma lum saxal Lu dul ndof jëlal aw tur wu leer bàyyi talsamam  Te tas tas na waay bam yuuxu xàccit mu tas këram Te tas mbiramak soxnaam ñu naa déet mu tas xelam  Kitil ak katal ak màkk jal-jal ku koy sikar Bu teewloo war a naree dafay waat yu saf xorom Te ag nasabin ak hatariisun ku leen bawul Dafay mujj rekk fab ay mbubbam daanu ciy sënam          Jaxaay yaayi dëhtëhtiilu doofloo na ay kuréel Jalaal jal na fiy wàmmeel te dofloo ñu am xorom  Gisal waa ji tëj néegam ba ab diir mu mbëkk daw Te naa maa nee ajabaaru maa tay ci ab ëttam  Ku woo Ummu Muusaak yaayi Xëlbaa ci ay kurus Ma woo man ki bindoon yaayi Muusaa te yor mbiram  Ku fiy woo Afaariitun minal jinni man ma woo Ka bindoon Afaariitun te yor léppi wërsagam  Dalal nag te teey booy sàkku mbir ndax ku wattuwul Xérak ëppalak yàkkamti looy sàkku doo ko am  Faral noppi yaw Baas wax bu niwee te am njariñ Dafay doy salaatun yal na dal Taaha ak ñoñam            Sutura yittéel na ku ne:  Lu tax nit ñi buñ déggee lu baaxul ci nit ku yiw Taxaw temm ngir yaatal ko bam law ba daj fu ne  Lu tee woon nga jéggal nit te koy nëbbaley ay sikkam Ndaxam suturas Buur Yàlla yittéel na cam su ne  Goray xam safaan dencal ko mbokkam ba faatu ñëw Ragal Yàlla tax ak maandu ak xam na ñëw bone  Bu leen weratib jullit bu leen yàq ab deram Ku fiy dund feek deewóo safaan man na laa gane  Wolof day misal ag dund ciw koor Ku jàpp bis lifeeg dog jotul ag jubu weesul fa dog bone  Di siiwal safaanub nit ba far ëpp koy ayib Ku am xel du def loolii bu leen yor xelam gone         Lu tee woon nga nëbbal kob safaanam te Yàlla tax Ndagam Yàlla mooy sattaaru maandooy li war ku nee  Na ngeen moytu jëw baaxul te daa mel ne lekk nit Te rambaaj a raw day tax ba ay bokk duñ mane  Na ngay nëbbe say bon-bon bëggóo kenn xam ca lëf Na las cam di nëbbey bon-bonam kon bu koy wane  Te Ibliis ma ngeen daa muslu tey moytu ag mbonam Mu ngoo gii ci seen apaareyiy woote tay sone  Te anternet ay ab jumtukaayam di daamaram Koneksiyoŋ bi mooy xontam bi ngay aktiwey done  Nataalak wokaal boo jot ci watsab ñu koy toxal Efaaseel te bul partaase luy yàq ay gone  Éy waay siggileen watsab yi day yàq seen i xol Lu ngeen am ci mbon ngay xew Farãsak la xew Gine         Éy waay siggileen ceetaan mi réeral na seen i xel Ba kenn dóotul jàmmanteek i nawleem ya koy gane  Ewaay siggileen for yoon wa yéenak ci xuur wu rëy Wu lëndam te gar yang fay sibuy yong ay tene  Ewaay siggileen ndax Yàlla seen gët yi xoolu yiw Ba laa leeri gët yee fàddu xoolleen fa mbir ya ne  Li apaarey yàqal nit ku koy xayma doo fi jug Batay kuy naxub diriyànke ayfon nga koy cane  Li watsab di jël ciy waxtu  ndax jur na ay njariñ? Te moo tax mukalaf yaa ngi niiy waxtu niy gone  Na muy yàqe dundug nit dafay dem ba mel ne sax Manul ñàkk cig dundam te am kooy lëjal ku ne  Li ngay def ci Feesbug boo ko jàppoon dogub sikar Ndaxam lee nga am xam-xam yu Feesbug ya dul wane         Te kat ñàkk Feesbug lortilës cam nde Yàlla mii La muy sédd ab jaamam ci sax ciw turam la ne  Kurus gaa ngi nii der baa ngi nii jukki baa ngi nii Ta dog yaa ngi nii céeboy ngënéel yaa ngi dët fu ne  Ku sellal ndabal biiram mu feesak tawab ngëram Ku not ab xolam cib net ñu nattoo ko mbon ku ne  Ndagam deftilag mbon waxtilag mbon di gis lu bon Akay déggi bon-bon doy na lag mbon fa mbon bone  Te man maa ngi nii xamteeti mas lëf Te fàtte naa li saa xol bi takkoon fëtt naa mokkal ak lu ne  Damaa talatul sax wérd mba may talug nafar Damaa sonn ngir ndéggat yi gaa yi di ngun-ngune  Mo Baas tee nga sàlloo tuub te faf raasi wépp yiw Labat may yi tàggook moy yi moy yaa ngi lay gane         Te mbon sax jigul sëppéen ba sàkkaa ku tol ne yaw Faseek moy yi daa jot sëkk ngir doonatóo gone  Ka jéggal ña juumoon démb tey nëbb ay ayib Dagaan naa ko ag njéggal gu far saa ayib yu ne  Ka xam lépp cib jaamam te muural ko ay moyam Fa laay tuube laa jàdde ci ag mag ba cig ngone  Ka jéggal laram Daawuda laay sàkku njéggalam Te moo jéggaloon Yuunus nde moo tee mu faf jëne  Ka jéggal Badar jàmbaar ya songoo te diine tax Asal man na maa jéggal ci mbaxam gi moy gu ne  Te kii jéggaloon Wahsii ma xar dënnu Hamsatin Asal man na maa jéggal te ràngal ma pal ku ne  A yallaahu yaa rahmaanu yaa sañ te yaay dogal Fa salli halal maahii te far mbon gi dag fu ne         Tagg Sëriñ Tuubaa:  Yewwuleen bu Yàlla faale Ab laram na ñépp dagu  Dag ca péeyi ba lay xala añ Wuyusileen ci seeni sago  Xaadimu Rasuuli la fal Gàngunaay ga moo ko jagoo  Moom la Yàlla far ca lëzal Nattu yooya moo ko tegoo  Farlu gaak yittéem ja mu yor Lëf taxul mu raf bu dogoo  Yàlla rekk rekk la ŋoy Alxuraan la mas di fegoo          Sopp Mustafaa di xolam Aw taggam la mas di wogoo  Aar na ngir mi Yàlla tëral Ag tëyam la mas di wegoo  Waa ju xam du wër ku ko moy Moom la Mustafaa di sagoo  Lim defar ci dénd bii doo Seeru fii kemam ba Tógóo  Wër wëraani dem na ba ñëw Dem na Misra dem na Segu  Wër na ñoñ-arab  ba dajal Ñëw ñu naa ko yaw jugagóo  Nee gisul fi dëe ki didi Réew mu nekk nee na fa góo          Ab Yonen ci Taha la yam Xejj baa ngi kaay nu dagu  Baas yëngul te way ko daxam Soo ko bàkkagul wayagóo  Baas yëngul te jublu ci moom Soo ko jubluwul wayagóo  Sant rekk mooy li la war Yaa ngi saddi way te gagóo      0    Afrig: Afrig sa doom yaa ngi war ay gaal di tàbbi ci mbeex Di lab di dee soo jógul kat lee ñu faatu ba jeex  Sa néewi doom yaa ngi géej giy gëq booba ba tay War-ndéexe tax leen a war ay gaal yu gudd ta déex  Géej gii jirimloo na ay ndaw tas na ay këri-kër Jeeg jiy jotul seen i rangooñ sax ci tuuru ba jeex  Ay ndaw yu am doole am xam-xam di sànku jubul Afrig jógal kar sa ndaw yii leegi say gone jeex  Su géej gi dee ray tubaab yiy jàppe ak di fital Nga sax ci nguurook a xëccoo ay pal balaa bi du jeex  Kuñ fal mu lëngook i gaayam sax ci sàcc alal Di taax ak ay tuuxu ay sàntam di regg ba géex  Rongooñi waadoole yeek miskiin yi faf saf i déeg Di siim cerey wuur yi tay siif seen ñaxet di ko ñeex          Way-ñàkk yiy wéy ci seen ug ñàkk gaa ya amoon Di gën di woomal bariy daamar di lekk lu neex  Baykat ba daa suqlim réew réccu lum baye woon Bay weeri weer jaaye as njëg notti notti ga yeex  Ku jaay kilob gerte tay jii njëg sa num man a toll Du mat kilob ceeb mo ndax baykat bi deeti na féex  Tay Afrikaa jaay na ay géejam yabooy ak i jay Lay xonti doomam tubaab yiy yóbb jën yi fi weex  Ag càmm yàqu na, jur giy wopp parlu hamul Baykat yi ak sàmm yaa ngiy soow i ruur ak a xeex  Ku màng téemeeri nag ren jublu àll déwén Mu mànki fanweeri nag ag càmm yàqu na jeex  Ku jàng yor ay lijaasaam mun la ham fumu xëy         Yii rekk a tax ndaw yi jóg war gaal yi tàbbi ci mbeex  Afrig jógal defaraat mbay mii nga ham te defar Sa càmm gii nanguwaat géej gii tubaab yi ne céex  Sekkarti dex yii ñu sakkoon jël sa ndaw yi nga ham Joxleen i xëy dunde sam koom ñàkk dal di fi jeex  Yaw am nga way xaralaak ay waane am ñu xereñ Say suuf njariñ li mu ham réerul ba dee fi ko jeex  Am ay garab tay jëggaanim paj ci réewi Tugal Say ndën di ñor ngay xëccoo lañ wetti ak di ko wéex  Afrig dogal buumi njaam yii ndax nga àgg ca kaw Lu der bu ñuul tële tay bay jaamu till yu weex.  Lu nit ku ñuul di xëccoo ak nit ku weex du ca jot Ak doonte moo ko yayoo ñuul tax du jiite ñu weex          Seetal sa doom yiñ fi ràngoon ngir ñu wallu tugal Dogan kon ak ñoom tugal day far ca boobële xeex  Tay jii Tugal xañ la ay wuntam sa ndaw yi taxaw Di ñalgu ay gaal di xét ay géej di faatu ba jeex  Biddanti bon na ndaxam Afrig bu teeloon a jóg Kon tay Órob du nëxal géejug xelam ba du téex  Seetal ma réew mii di bañ lim am di jëgg di jël Ceebub Risaatool bi jeeg jii nee ñu mantil a neex  Tay dàlli Turkeek i Siin ngay jëndi junni di sol Te dàll Ngaay nekk nii gën fopp piire te féex  Orãs ji ñor Kaasamaas lañ jal ci mbedd mi def Juñ jëggi ciy firigoo ngir nee ñu moo gën a neex  Sobles Risaatool la ñuy wànteer ca luuma ya tay Sobles bitim réew si lañ seeral ne moo gën a weex          Jëggaani aw làkk jox sam réew ñu fàtte Wolof Di soppi sax der bu ñuul ciy jumtukaay ba mu weex  Moo der bu ñuul lu la jot lii ndax tayeef la ci yaw? Déedeet li sam xel mu nëx taxtil ba nëxtil a téex  Faral taxaw  foofu yaw Baas njàmbatak ba a yam La gaa ya daa mer ci baawon mer la muy tëe a seex  Allaahuma salli halaa Sëyyidinaa Muhammadin wa sallim              Sama yaay: Mëdu mbàkkeey samab xarit Ba ma noon Baas jëlal këyit Wile way def ci ay bëyit Mëdu yaay Faatu neel bërit Su ma àddoo dinan daje  Fahilaatun ma faahilu Aji-way masti koo soloo Mëdu jàppal bileb daloo Ndimo fum yeese am solo Kumu neex sañ nga maa koji  Sunu yaay Faatu kat mbiram Ku fi xam  war nga caa xalam Lamu daa def ca biir këram Ba waral may fëgg ay dëndam Bajara  maa ngi baj-baji          Sunu yaay boo yaboo tëddal Te nelaw yaa yayoo saddal Wile way maa ngi lay yattal Galenub way te lay tëggal Bajara maa ngi baj-baji  Duma deñ nag di saddi way Di la way way wu gétti way Wa ñu daa way ca Faatu Gay Di la bal Jaaga lañ ko way Sama way lépp a cay daje   Sunu yaay laa ni say jikkoo Ku ci jël benn doom ji ko Bu ñoree ñépp seetsi ko Wutileen suuf te rijj ko Faruleen tex faraasu ji            Su guddee ñépp dem tëri Du ko tee jóg di kër-këri Bu ayee ñam wa day bari Ku ne jël kopp yay jëri Bu yakkee ñép a fay daje  Sunu yaay bóoy du xas du jëw Du xuloo it du wax ca kaw Di teral mag di teete ndaw Te du xeeb loo ko jox mu naw Su meree muñ la koy faje  Du wëreeluy wutiy dërëm Su xëyee sàkku jiy ngërëm Bale fóot yakk ciy dabam Su añee jekki cib ëttam Du wëreeluy wuyiy ndaje           Masumaa jis ñu àtte ko Masumaa jis ñu yedd ko Du desal ñam ba bitti ko Du gëjeek nit ba fakk ko Su bégee it du baj-baji  Bu la dee yar da lay digal Si la naxtaan ak ay bégal Su ñu taajee mu lay tegal Te su tàngee mu lay daggal Di ko jal teg ba day daje  Ku tawat yaay a lay ragal Gone jooy yaa a lay tëgal Su daloo day joxey ñërël Ba jaral mag ña yag-yagal Di ko way ak di baj-baji            Ku wësin yaay a koy ruyal Ku ayeet yaa a koy tayal Bu xippee yaay a koy layal Ku wësin yaay a koy foral Ku feral foofa lay dëji  Sama yaay yaa yayoo dukkat Di la feccal te naa dëggit Di tëlëj tey fëggiy leget Di la làccal ci say këll it Di la tàccul di taj-taji  Su nu reeree mu natt njël Di ko soq ak di wal ba njël Bu nu yewwoo di jàng njël Ndeke buntam ba sax tëjul Ku tëreegul numuy tëje?     Sunu yaay bóoy du tudd nit Fumu nekkul du yàq nit Su ñu dee wax ca lam xam it La rafet lay waxal jullit Dafa jaaxal ka koy raji  Rajo baa far di wétalam Bu jullee jàpp ab dogam Jukki baa far di ab ñagam Bamu daa aare làmiññam Ca la daa sax ba gonlu ji  Du wax ak nit ba wàññi ko Du xamal nit ba wuññi ko Kumu yendul nga ràññi ko Kanamug mbég la ràññikoo Du tëjal kenn a kay tijji          Dafa yiw dal na muy waxe Te sawar teey na muy doxe Lumu ham yeemu koo joxe Te sudee ree du tex-texi Du doxiy wàlli ay bañe  Xalamal nag ni may tege Galenub way bi may tëgge Te Xaliil masti kóo fëgge Tabalaay bàkk yay tege Buntu buur Yàlla duy tëje  Fahilaatun ji may dugge Ku ci teeyul dangay soge Na nga jàngat ni may doge Nde mbalax wuute naak rege Lu wérul day yayoo faji          Jërëjëf yaa yayoo jëfal Sunu nday yaa yayoo kafal Mëdu ràccal ma lay sifal Sama way am na saf-safal Ku ko mos dal di baj-baji  Su ma àddoo damay nëxal Xeli jàmbaar yi may waxal Ku ma dar daanu kon doxal Fasu par mbaam du koy daxal Jégénub way falaa dëje  Su ma sóoboo ci géeju way Watu laay jël di jax di wéy Duma lal diis di kaali jay Su ma sànnee sa daf du moy Sama mbaal diis ya day mbeje          Su ma jooroo damay yëngal Xoli woykat yi may tëggal Su ma diiree xarit sëggal Duma moy njoñ la may fetal Sama sox doj ya lay toji  Sunu nday way wi yaa ko jar Sama yaay yaw la yaa ko yor Tabe muñ sell mooy sa cér Man a muñ yaatu yéene xér Jërëjëf jar nga baj-baji  Ku ma soppal sa yaay jógal Gësamul mbaa nga dag-dagal Sunu yaay bóoy lanuy sagal Sunu yaay yaa yayoo tëggal Di la tàccul di taj-taji            Ku sa yaay neex jugal taxaw Di ko liital lu man di xew Tata taj-taj na jóg ca kaw Te na riir it bu kenn taxaw Tata taj ténq yay daje  Sama yaay daf ma daa bégal Di ma ràngal perub dijjal Bu ma jooyaa mu may tëggal Di ma yeetal te may tëral Du ma boot dem fu raj-raji  Su ma woppee mu daadi dof Ba ba may wér ma-yaay du kaf Lumu ñam day lewet du saf Du ne as senn saa du xef Su ma tiitee mu baj-baji           Su ma nee is mu naa ma mas Su ma nee ih da naa ma cas Su ma féexul mu daa di las Kanamam fit wa dal ne mes Buma jooyee xelam tëje  Yile nag gor su koy xalam War a weg yaay ci ab xolam Te fexee seddalub xolam Su manee way na jël xalim Na ko daaj ndeem feruy ijj  Ba la may tàggutoo gërëm Xale biy sëy di wut ngërëm Gore yiw nob borom këram Sëyewut xaatim ak xërëm Te du ŋaayoo ngir ag wujje          Dëgëral muñ sa tiisu sëy bu la mer yan bagaanu fay Sunu jekkee ba Yàlla fay Li nga daa muñ ci néegu sëy Lu fa baax yaa ko fay mujje  Ku fi téen nàŋŋ nig jamal Lumu jur mbott lay yamal Ku fi bóofal ka muy sëyal Lumu jur siggi nig jamal Guñu dul ràng a kay loji  Sa jëkkar sàmmalub sagam Di ko raamal defub sagam Di ko jiital defub dagam Na nga sew ngir dabuy ngërëm Ëllëgee sag njaboot dijj          Ngërëmul sëy du njocc lex Natt ay lockolaŋ di rax Ak armal ajug marax Ku liggéeyul dangay torox Na nga jàngat na ñuy aje  Ki fi sew bay nirub karaŋ Ka fa rëy bay dirig deleŋ Ka ñu fay xeeb ba koy feleŋ Ka ñu xejjal mu def keléŋ Ka fa jëf rekk a fay gañe  Sama jeeg bul di gaaw a nëx Na nga teey bul di gaaw a rax Sama jeeg sàmba bul rambax Rikk jekkil te wàññi dox Ku ne gaafal na Moor-ndaje          Sama taxmiis bi ay caxam Bu fi tëx miis ba doo ko xam Ku ko jël def ko ab caqam Dana am ndam fa gaa ña xam Ku ca waaj raw ci sab daje NOSEY DAAM JAANE  Sëriñ Daam Jaane mi ngi juddoo Tëngéej ci atum 1986.Mi ngi jànge Njaañug Njaga. Dëkk Tuubaa di fa jàngalee Alxuraan . Di ab waykat it ci Wolof ci gàttal. Daam Jaane  Jamonoy Asan Paateek bañuy way Njóoba laay laa doon fowantoo way man ak ñoom Jàkka Njaay  Yéen doomi soxnay sëñ Basiir Lóo may ma fit Afrig jógal jox baay Jagal ag gàngunaay  Ñi ma def ngalam ba ma xëy di nes-nesi tay ci way Baay Saal Ture kaay fii te ràngal leen medaay  Saalihu Ture  Buma fàttalikoo Sëñ Daam ca daara ja saay jataay way laa ko daan dundee man ak sama yenn gaay  Daan déglu sëñ Moor xam sa diine ci Làmp Faal muy taalifal Maam Jaara Buuso lu taaru waay  Ami Siise sos ciy muqtadab ay way yu saf sëñ Fàllu Kan foto irtijaal di ko saamandaay  Ñukkub Lahat Ndoŋ génn gaa ña di jàngi way Sëñ Ngund laa daa déglu ree bay xàqtaay  Daam Jaane  Sama kompulegsi ga deñ na ndax seex Abdu Ka maa xëy jawub wolofal bi jënd la mbër di jaay  Baay góor gi déglul Mustafaa réew mee jaxoon sëñ Làmp Mbàkke di tagg Daam may ngën ji waay  Suma dee jinaas tay baay Lamiin a ma jox cereem kiy fëgg saay téeree waral ba ma am ngañaay   Saalihu Ture  Sëñ Seexunaa Gànnaar ci Nday Alima a taxoon ba ma teey a teey ci jigéen ñi tépp na dégg aay  Sama xel xalam kaanaa ki kàkk bu Maysa Faal ibnul Amiin Faal fëll indi fi lakk daay  Tax nañ ba way jaxasook dereet sama tay jile bu dutoon ak ñoom sama xel mu ñor mi du waaj a xaay  Daam Jaane  Fuma yaali dóor sàbbaal Imaam ja mu soññi nguur yoon teggi tuumay Fàllu Kunta mu ñibbi waay  Tay-taylu naa bañu teg ma dof terewul téyeel sëñ Baara Gëy Mahmóodu doom ja mu jàngi laay  Kuy tukki laajal sëñ Abóo waa jam dajeel yoon week a tar suma doon ragal duma jéggi raay  Li ma gént a gag loo Bàmba Lóo ak Seex Silla muy Doktooru Lóo ànd ak Imaam Jóob dellu Ngaay  Saalihu Ture  Abdul Ahat Ñaŋ ñag na làkk wi gépp wet bàkkal na réew mi ne jaasi waay jaa mas la daay  Daam Jaane  Mbaam yaa ngi jottali cant ben Faadl ci mbay ag ñàkk dug bon Fàllu Si ak maam Cerno Njaay  Saalihu Ture  Laajteel ma Sàmba alaar ci Seex Awa Bàlla Faal Buso Abdu Xaadar ëppalam laaj nay detaay  Marxiy marax leb naa ko ngir imisooy ikaab ak jant beek bennoo efem billaay wallaay  Daam Jaane  Jaxasey pitaale di dammu bahru ba def lu jub sama tur ci seen àlliwóoy mbatiit éro laa ci waay  Li ma tarde reer ngir koj ikaab imisoo xalim Faatoo ngi ñëw ka ma domp daaw ren moo ma raay  Saalihu Ture  Génnee ña nëbbu te feeñalaat peru way ba doon bëgg a réer ñu formey Mbër yu mag jox leen medaay Daam Jaane  Xalimag wurus durrun nasiim ay umsiyaat... a ma yóbbu Kawlax ak Difoonse ak Géejawaay  Saalihu Ture  Ñoo yokku xemmemtéefi ndaw ñi ci waar wi tay dekkal donoy suñu mag ña doon suñu delluwaay  Daam Jaane  Root nan ci teenub Kayre mbóotum Baabakar bayreek xorom ngay yëg ci way yi ñu tagg yaay  Saalihu Ture  Seex Sàmba Jaara ak sëñ Musaa duy sun bagaan Bamu fees ñu tiim taawook i caat aay dékk mbaay Daam Jaane  Yar gindi xupp ak yedde waar yee kuy nelaw liy tàkk fay bu ci boole way is naafë daay  Saalihu Ture  Fuñu fëlle rekk mu nooy ba gaa ña di coow ñu far fëllewaat feneen di ko sante nday di ko bàkke baay  Daam Jaane  Dañu raam ba tas dox jéggi jéego yi joggi dég dox nan ba xéewal agsi yay nan sant waay  Saalihu Ture  Sutura ak teraanga ju sax  wér ak raw guddu fan fés feese barkeek bayre buñ doon benn waay  Buñu ruur te buñ réer buñ waroo buñu wor xarit kuñu raccalub laaxum bañeel bumu am cifaay Mbalaani niir ya bu muuree, jent sàng safax Bëccëg ga taggu timis, maay samp dënd di buur  Xaftaan bu ñuul ni këriñ, am tupp-tupp yu weex Mooy col ga ag ndaama laa, as ndiir su gàtt ma réer  Xaftaan bu ñuul la ma sol, am tupp-tupp yu weex Ag ndaama laa fukki waxtu ak benn rekk ma réer.  Gaaw lool ci way bég i xol, soof cam su nekk ci tiis dal yewwu am sutura, xam lépp bàyyi ci biir  Way baax ya sopp ma lool, saay-saay sa jàppe ma waay ñeey jaamu ñee dëkke jëf, ñaawtéef ya lépp ma muur Saag door la jinne di jóg, lal ay pexeem tër i fiir Ku farluwul tëye doomam, njuuma sànni ko xeer  Ngelaw su sedd sa moo lay soññ gaawtu xoyet Jafal sa and ci mattug goongo gëtt yu piir  Ginaar yi tàbbi ngunu, njugub yi génne ci lëm Lippaaxon ay gunge jeeg, bay waaj a yakkiji reer  Muus jóg di rëbbi jinax, xérjéjji lang ci looy Gee jàll yóbb safaa, wittar ñu tàbbi ci biir  Bànneex ci néegi juboo, naqar ci néegi safaan Am biir yu feese ndawal, am yoy mbaxal la ñu sóor  Suñeel yi raam leru ñag, rungug gaña a ngi sa waañ xaj yaa ngi yuuxu ca kaw, ay ngooxi mbott di riir  Yoo yewwu yee xorondom, gëmmentu dal di nuyoo Gént ay sa gan gi la wax, xibaar yu lënt sa yuur Leeg-leeg mu neex ba nga bég, leeg-leeg nga yuuxu ca ngir jëmmam ju raglu ja ànd ak bëñ yu gudd te xuur  Fasuw sijaada gu suur, laabuw kurus yaru tur Njaabal ci kursu wareefi jaam ba nammati Buur  Mbaamum fétal mu ñu sëf, jaasiy bajantu ci bew war say wareef weri fit, def jom toj ak tëb i miir  Ñii tëdd seen weti way-jur, sàngu seen sëri ngor Ñii sol lu gàtt fasoo, wànteeri seen céri biir  Jokkoo ba guddi gi xaaj, gàmbaal ba séq yi sab Kee xaar jëkkër ba nelaw, kee bëtt ñag wuti góor  Sàcc ak wëyyook wagaboo, bàndeek sulaar yi ci baar Yaaram sëriñ ku ñu rus, tànneef ci cant yu foor  Rombante mbindeef yu wuutey jikko, ak melokaan Wuutante kawkab ya xuus, seen burju feq di leer Ñatteelu xaaj ba xaran, yay riir ci dënni xureet piccum tinook nangu ñaan, toŋ fépp ken du ko diir  Bët gëmmu ruu yi di xool, tëraayu xëbru ëllëg Néew tëddi morgo xajal dooñkat bi am ganu liir  Jàppaan gi jàpp sa cuuj muy ciib, nga tëb ne bërét Baay Xaadi nodd fajar, bët set sa yaay a janneer  Kiiraay la wuññiku na, looy bañ mu siiw bu ko jëf maay guddi ay li ma lëm, lëndëm du muur sama leer  Dan maa xarook sutturaak ug maandu noppi ci dal Yiw mbaa safaana ci yam, loo jëf ci man duma weer  Kum soob nga jàppe ma sën, ndax celli mag du nalaw bul foog ne umpale naa, liy gontu xew sama biir  Kër-kër du woon sama mbir, dalloo ma yékkati woon Ker laa gu dëll te yee, foo fàkk man nga fa goor Siiwal du woon sama mbir, yeetee ma yékkati woon Liy xew ci bëccëg a raw, ëllëg la lépp di leer  Ay xaaju guddi, bu jekkoon jekki nekk bëccëg bis pénc sax du ko dab, cig xumb ak bari riir. Mbëggeel a sóob ma ci gottub Miseer bu ànd ak i tar-tar  Xiinam wa dotti ma waamew Nammeel gi sàng fi saay cër  Xalaat saxal sama biir xol fulóor gu fees ak i car-car  Meloom wa dëkk ci soppee.. ku bis bu nekk ni kàkktar Leeg-leeg mu roos ba ma foog ne am ramatoo ni fi fër-fër  Mu dellu weex di ma gëmloo tóttóor a tàgg sa biir kër  Yii saa mu gel niki lolli yii saa mu naate ni ab dër  Yii saa mu wert ni ndam-ndam yii saa meloom niru bàqaar  Leeg-leeg mu xëpp ma jàmm ak jubbam wu jekk wa nib per  Kontaan ga soppiku sarwet saa góomu xol bi mu tag cor  Leeg-leeg mu tàyyi ni toq xëy am cawarte ni war-war Leeg-leeg ñu ànd di guutu tambaalu geewe ba fajar  Di sab di bàkku ni naatug rajab gu mujj ji ci tar-tar  Leeg-leeg mu yakk ma bànneex bu yaatu ub ko ci naqar  Leeg-leeg mu dij ma ca naaj wa may jooy mu uuf ma ci ron ker  Yii saa mu ràng ma càqub xalaat yu sell ni gànjar  Yee saa mu tënke ma coona saa xel mi yendu ci kër-kër  Leeg-leeg ma tàbbi ci firdawsi naan di sangu ci am njar Dimbaane meew muñu rax lem sërxal ca soow ak i suukar  Muy ndaatataar di ma reetaan leerug bëñëm ya di kàbbar  Ki tax ba jant di leeral waral jamaa kawe ab cër  Ku gis ko guddi du gumba wettaa wetuw mbég a koy dar  Jubb ub Musaa du ko góndi ngoob rekk lay nosal iy per  Ci man la barde du ay dóor ndóbin ga sab na ko muy bér  Saa tipp-ripp mi gàcceel na putt End ca xaysar  Sawtus safiir duma yëngal baatub Daawuut la ma Buur cér  Pitax mu taaru mi naawal ci jawwi kaw-kabu ashër  Saa ngalle saa picci pal-pal fum tàgg teggi fa njàqar  Mooy tëgg xel mi di wëndeel turam la xol bi di sikkar  Fan laa jëm ak dexu mbëggeel naanam ga yokk na saaw mar  Mbëggeel a takku te sakkan ku bëgg nit na ko waggar  Cofeel gu dëggu du yomb ku bëgg piir dinga bég mer "I love you" sama tàngal Jinjeer ci faj li ma càqar  Sa mbégte mooy sama bànneex sa mer ma doon sama naqar  Mbëggeel a sóob ma ci gottub nooflaay bu ànd ak i tar-tar. Gëy Njoora Gëy ñaaya yaw, téereb Boroom bi nga def Am xëy ku lay fakktal, daa repp mbaate mu dof  Yan bañ yanoon mbër ya woon, téeñ baa ngi yaa ne ko cas Kuy tee nga dëngëñ di wéy, am mbaam la dees na ko sëf  Ku doomi Bàmba di yéem mbindam ba koy terali Sag suufe faat na asal mosleen ko, xam li mu saf Kenn manta lim ñi nga def, sëñ daara tay ak i kaaŋ sun taal ya doon bëgg a giim, ca Njaañ e yaay ki ko ëf  Doo bërgal ub ndonga yaw, doo boddi mag walla ndaw Gëy ràggalóo, ruuralóo,  reggal nga yékkati tef  Xeet yépp am nga ca kaaŋ, lawbeek i géer a ci yam Ab ŋaydo mantil a tee, ngay xëy di bay wile lef   Tërub xol ak xel mu nëb, gis-gis bu gàtt bi ngeen Koy xoole tay dafa doy, def ngeen lu yées li mu def  Kuy jéng baay tëj ci kaaf, tey maas kurã ak a dóor Looy bañ ku jéng ku daw, ngeen mel ni mbóot yu ñu nef  Jéngub noteel bi ñu leen, ràngal ci ngeen war a wax Te bàyyi daara mu toog, xam ngeen ñi ngeen war a ñaf  Jaay suuf si jaay peterool, jaay nit ñi sànni sa ngor Jaayal ba jaay li nga wuuf, mee bàyyi nook sunu yëf  Kuy bañ mu jénge joxal, sëñ daara bii la mu moom Ŋaaŋleen mu wadd te ngeen, jóg jëf li ngeen war a jëf  Du seen moroom te du seenub, nawle yeen a ko tay Walleen i nàkka te muñ, seen ñay wa nee na ko tëf  Misyoo la yor matagul, daaraam ja dees na ko taax Seex Murtadaa a ko sos, ñeexum cofeel la ko sif Daam Jaane baayu Kariim, Xaadim Gëy ay ki ko yar Ak mbër yu kenn du lim tee ngeen a jëf li mu jëf  Buur Yàlla Yàlla na tër, kuy noonu daara ci suuf Labal ko ciy fitna ak, kër-kër këram ya di jaf  Féexal sëriñ daara bii, ndax ag jotam bariwul Ab ŋaydo mantil a tee, muy xëy di bay wile lef.    Lëndamug cofeel gi ma tàbbi, tax na ma gont war Mutafaahilun ji fi ñépp, taamu ci tagg mbër  Tegu yéene way yaru tagg bàkk wu saf xorom La ma koy cawee di ko rëpptal da ma dib gawar  Li ma yeex a jóg terewul ma jiitu ca tuur ba ndax Wile naaru-góor du fi dàqe mukk, ci kursu par  Li ma naal a bind ci sibtu Bàlla ba tax na tay Keru xol bi féex, cari xel mi naat na te daa ji far  Ku fi doon wayantu, na teg xalim ga te ñëw awu Sama géer gi fawxa na gépp géer fa mu làng a bir  Ku fi doon tëbantu na dal, te ngax yi ni nemm cëy Mbëru mbër yi gétti na waada, cëy ak a neex a far  Sàmba yaa di ngaan nañu tekki, cuur yi te jox ko ndam Jaratul limaale du maasu ñii fële lañ ko ber  Galanub sëriif la ko Buur tëggal, nattu yoy Yonnen La ne cas di wéy, bëtam aŋ ca gaaya fi woon Badar  Aka neex a taas, aka neex a jiin,  aka yomb a kañ Aka jar di bàkk ne géeju may ya du nëx du fer  Sëriñub njariñ ba ñu daam, ngëneel ya ñu daa xaroo jëfi Soxna Jaara ja Yàlla nangu mu law di wër  Aka teel a sóobu ca ngir mu sell ma roy Yonnen aka teel a dab ña ko jiitu woon te fi daa sikar  Fa nga jaare Yàlla la gaa ña jiitu di wër ba tay gisaguñ sa kem amutoon du am ba ba dun bi far  Ñime coona way, yanu nattu tiis aw sun balaa Tinu teete taawu nu taaralaat sunu bépp cér Gaboŋ ak Konaakiri Bàmba kuñ la fi dendaleel jëfalul ñoñam ña lu tol ne baat ya nga tont Ndar  Ma ne kon sarax nu te yiir nu yaw, mi fi gën mbalaan Bu nu àppe njuumte yi démb tay lunu moy nga far  Ba la waa Garàmbasa diggi géej nga nu xettalee Ba nga daane noon ya ca Jéewali la sa ndam ya wér  Di ñu sànge sag suturaak i may yu ñu dul dara diñu sargal it suñu biir i nawle di fanq mer  Talatun fayantu ni Daam a faj la nu metti woon Dexi kawsara ay sunu naanuwaay lu nu namm xer  Asakaa ki ay sarax ak ngumeen la nu daa dundee Bamu ñibbisee la fi nqonji jeex nu ngi afra xar  Xalimaam du jaawale mag na runge du gag du naax Àlliway Boroom bi ca kursuyun fa la daa nafar Mbindam ay gësëm aras ak kenoom ya di xacci xol... Y di dàq ñàkk di dindi réer ak a sippi lor  Tawat ak balaa musiba ak i ndog lu nu jub mu fél Dërëm ak ngërëm daraja ak i ndam di nu dëkke wër  Asamaan du tiimati gor su baaxe ni Baayi Bas Lewet ak nëtëx nga mu boole teewu ko mel ni gar  La nga daj Ndakaaru ca néeg ba jar na ku nekk jooy terewul nga wéy dellluwóo ginnaaw ku la sédd ngor?  Ba nga nee fa jóox kero ràbb jam na sa ndëggu sar Terewul nga teg ba ca des, nde jom la la Yàlla xër  Masuloo ne uh te sa xol du nux-nuxi bay tawat Sunu tedd yaay ki ko jënde coona bu yàgg a tar  Dunu am sa fay lu dul ñuy jubal ak a jaamu Buur di la roy ci sunna su sell jëf di ko teg fu wér  Jote nan la nday jote nan la baay jote lay nijaay Jote nan la far sunu lépp gee bëccëg ak fajar  Ku la séddu raw te du fuuy du bew ku la am texe Ku la teggi réer ku la foñ suur lu mu sóor mu dar  Ku la fat ci biir xolam ak xelam nga di ay céram lu mu yóotu jot lu mu songu daan lu mu jàggi tër  Ku ñu ber nga uuf ku fi loof nga wudde ko ay ngërëm Ku ñu xeeb nga aj ko ca kaw mu far kawe ñépp cér  Na nga ful nu yaw mi nga xam ne mbaax a ngi far ci yaw ku la denc féex ku la jënd bég ku la jaayu jar  Ku la sëmb tooye na may yu ànd ak i jagle kon Nee ma jàkk teg ma ca gàngunaay gi fi ñii di wër  Taxawal te xatmu sa way wi géej amul ab yamu Tëralal xalim gi te ñaan ca barke ba mujj wér  Texe njub teraanga ju sax fileek fa ñu jëm ëllëg Darajay Yonnen ba mu daa xëyal ba mu def ko mbër  Salawaatu Rabbi hallayka yaa sëyyidal basar Maha aali feek muritiy Sëriñ bi di waaj safar Njukkal Sëriñ Xaadim Gëy Ahlan wasahlan watarhiiban ci sun ëtti xol Ndokkeel la day lu nu war, Géy Njooro Géy ñaayaa  Siggil nga daara yi ak, mbooleem lu taq ci ñoom Saw tagg daj na Kajoor, Saalum ba dem Ngaayaa  Say soppe bég na ñu tay, sa noon ya pérdi nañu Xuraan a ngay sigaree, muy saar akiy aayaa  Yaa aw fa góor ña awoon, moo tax nga daj la ñu daj Sabrun jamiilun a lay ràngal fi aw laayaa  Kuy rëbb day làqatuy, bóof ak di diir ak a raam Jawfal faraa mi nga tër, yombul ci bii ñaayaa  Yaa rëbb Yàlla ci xuus, gottub xuraanu bi def Pastéefu ak fetaliy sox wal ya ray gaayaa  Diiróoy pitax ak i naat, dóoróoy jinax ak i wel Segg ak tene ya nga fees, jam gaynde mbër Njaayaa  Sab donga wecci na junniy, fóore yaa bari ay.. Baasiin yu raw sëriñub ñay sàmm i nag mbaayaa  Géttub ngëneel ci nga yar, ay yëkki garmi yu duuf xëccoowulóok Ardo meew, yaa soow lu suur paayaa  Yërmaande ngay yeewe ndaw, teraanga ngay gawe mag Kersa ak lewet ba ñu koy kàbbar nga doon taayaa  Buural wéyal doxalal, sam mbay rafet na te set jekkil ci sag gàngunaay, tey xelli àttaayaa  Laf cat sa tukki bi nay, sun yokkuteg daraja Njëggum Unnayni ma feeñ, léebam wa naaxsaayaa  Boolook jullit yi ci am, ak bépp xol bu ci tooy Nay ciggiteg daara tey, suuxug ku taal daayaa Jaaraama waa daara ñii, ñooy gar di garmi yu set Seen xol ya Buur a ko fees, duñ dàcc duñ daayaa  Fuñ wokke diine ñu jóg, fu Yàlla woote ñu dem Tiituñ rafuñ takk-der, buy boqi ngànnaayaa  Jub jëf ndigal moyu tooñ, yar yiw yéwén ñime dal Ñoo mag toj ak yàq kon, bal baa ngi ci seen kãyaa  Busraa li Njaañ Njaga seenuw, tagg law na fu ne Naw yiw di seen xalima, wërsëg di seen daayaa  Bijaahi jàkka ya ak, daaray xuraan ya fa ne Yal nañ nu dolli ngëneel, sun xel mi bum naayaa  Bijaahi xabru ya ak, jumaa ja Bàmba siyaar Fu bàrke nekk na dal, kiy bind wii aayaa   Xéewal wér ak gudd fan, wëwsëg wu yaatu te lew Nay wal fi nun li fi ak, jullee ngi am taayaa  Daam Jaane baayi Kariim, Xaadim Gëy ay ki ko yar kuy noonu daara ci way, lay xotti say caayaa.  Wayndare wii ngi jëmmu ci liggeeyu Mbootaatu réew mi ngir njàngum làkk yeek tàggatug mag ñi. Mu ngi bokk ci nasu ngunge péncum réew ak yabug way-bëgg-sa-réew(PACE)wi  ñuydoxal ci ndimalulug USAID. Ndàbbum xëti àtteek yoon yi ëw tey doxal péncum depitey Senegaal yi, menn mbooloom liggeey mu dajaley ndawi yoon ak i way-jëfi sosiyete siwil yu bokk AN@FA.  Meññalaatum siiwal bii bépp mbaa lenn ciy pàccam ngir njënd ak um njaay aayees na ko. Këmbu yi ñu siiwal ci wayndare wii, te ñu tekki leen ci làkki joolaa, Séereer, Pulaar, Mànjaku, Sóninké, Màndeŋ ak Wolof, ñu ngi jëm ci askanu Senegaal cib yaatal, rawatina depite yi, laptookati làkk yi, ñiy doog miin um mbind, yombalkati daaray njàng ak njàngaleem làkki réew mi, taskati xibaar yi, sanceefi réew yeek aji-safooy làkki réew mi. Nisëram moo di joxey xibaar ci làmmiñi réew mi ngir xamin wu gën ak moomoo jëmmu sanceefug Senegaal.  Njiiteefug doxalu AN@FA   Ci wàllu yoon, Njubbantib Sàrt (Amàndëmãa), ag cuppikku gu ñuy wote cim pénc la, ngir jubbanti, mottali, walla neenal benn pàcc, mbaa lépp ci menn mébatu yoon. Njubbantib Sàrt yi, ñu ngi leen di jébbalee ci anamu mbind te, deesu leen nangu, ludul ne dañu jëm ciy xët yu bokk ci li ñu war a waxtaane. Njubbantib Sàrt  Bu fekkee ne Njubbantib Sàrt yi dañu am lu jiitu ñu koy waxtaane, kurel gi ko yelloo la ñu koy dénk, te bu mënee nekk, ñu fulandi xët ya, séddale leen.  Bu dee ci biir jataayub waxtaan wi la amee, dañu leen di jébbal Njiitu Péncum Ndawi Réew mi, mu yégal ko Pénc mi. Ci diirub waxtaaney Njubbantib Sàrt, kenn ci  ñi ko xaatim, Depite bi xalaatam woroo, Njiitu Péncum Ndawi Réew mi, Way-Nettalib kurel gi ko yelloo, ak Jaraaf  bi mbir soxal doŋŋ, ñooy ñi fa am sañ-sañu jël kàddu.     Dogal:  Jëf ju bokk ci wàllu caytu la, jëmale yaatal mbaa kennal, tey bawoo ci kiliteefug Ngaraaf. Kenn ci way-bokki Nguur gee koy xaatim, ci kaw manooreem yu yell yi ko yoon may. Ab Dogal, pas-pasu jëfe cantaane yu méngook Yoon, Dëkëre walla Digtal la, ngir mu leeral tëralin ak doxalin ya. Mel ni Dëkëre, këmub Dogal mën nay wuute. Mën na doon pas-pas yu ñu sàrtal, fekk muy teg sàrtub yaatal (misaal: Dogalu bokk-moomeel buy tere képp ku taxaw ci mbedd yi ñuy aw), walla muy kennal (Palug ndawu nguur).  Péncum dépite yi:   Péncum dépite yi mooy kurelug way-teewali askanu Réewum Senegaal. Péncum dépite yi, péncum benn-tànk la, dale ci weeru sàttusmbar 2012, bi ñu dindee SEENAA bi. Péncum dépite yi mooy way-teewalub askanu Réewum Senegaal mépp; daa gàlloo mbooleem comboñi réew mi, ngir fàttali dépite yi seen wareef saa su nekk (seetal dog 108 bob Sàrtu Biir bi). Limub Dépite yee ngi yem ci téemmeer ak juroom fukk (150) (Yoonu àtte 144 bu Sàrtu Wote bi). Way-jàppaley Pénc mi:  ay woroomi xam-xam lañu yu Péncum dépite yi tabb ngir yokkutey liggeeyub Dépite yi.Njàppale googoo ngi tënku ci jox kureli pénc mi, walla ndawi pénc mi wayndare, xibaar walla ndimbal yi war ngir ñu gën a mën a def seen liggeey (yëral dog 50 bob Sàrtu Biir bi).  Nafa gi Nafa gi wayndare la wuy tënk mébatum koppar yiy dugg ak yiy génn ci anam bu ràññiku te limu, ngir caytug pajum aajo yi ñu nasal (lee-leeg cim at). Ñaari ponki cëslaayi nafa yépp ñoo di ndugal mi (liy dugg) ak ngénne mi (liy génn).  Nafay jëmmalug meññantal yi: Nafay jëmmalug meññantal yi (Bee-See-ii), moo di pexem nas ak topp njëfeem deppãasi meññantali at, yu ñu mébat ak alal juy bawoo ci nafay meññantal.  Ci anam boobu, dafa bëgg a nekk jëmm jiy firndeel ndigal yi nguur gi tër ciy nas ak i mébat cim at, te nisër ca suuxat ag yokkute guy sax dàkk, ba mën a yokk limub liggeey yi ñu sos, wàññi ñàkk gi, te yokk pasinu dundug askan yi.  Bee-See-ii bi day ëmb mbooleem deppãasi meññantal yi nguur fas yéenee def, fekk alal ji ciy dem teew, mbaa yu yëngu-yëngu ya door ba nuppi. Day ëmb mbooleem deppãasi yi ëpp maanaa ci nguur gi ak ci kureli peg yi. Mbindum mébati meññantal yi ci deppãasi Nafay jëmmalug meññantal gi, day tegu ci sàrt yii: Bokk ci liy tax a jot nisëri yi jëm ci wàllu koom ak askan yi; Amug gëstu yi yell ngir wone mën a nekkug pexe yi ñu lal; Teewaayu alal ju ñu ame ci mànkoy digeb xaalis bu ñu xaatim ci anam yu wér, mbaa alal ju doy sëkk ci nafa gi.  Ndugal mi (liy dugg) Li ëpp ci koppar yiy dugg ci nafa gaa ngiy bawoo ciy galag(juuti). Ñoo ngi soloo galag yi téqu ak galag yu téqoodiku yi ñuy boole ci njégi alal walla pajum soxla yi, di lu ñuy fay nit kuy ñëw jébbal ko Nguur   Ngénne  mi (liy génn) Deppãas yi Nguur walla Bokk-moomeel yi di def ñoo ngi leen tudde deppãasi-pegg.  Ñoo ngi leen xaaj ci ñeenti pàcc: Deppãasi doxinu kureli pegg yi Deppãasi jumtuwaay ak meññantal yi Deppãasi sóobook dugal loxo ci wàllu askan, koom ak mbirum bitim réew. Peyug tegendaay yi juddoo ci bori pegg yi.  Birob Péncum Dépite yi: Birob Péncum Dépite yee ngi soloo Njiitu sanceef gi, juroom ñetti tofoy njiit, juroom benni ndéeyteef yu falu, ak ñaari Saytukati alal (dog 13 bob Sàrtu Biir). Mbooleem way-bokki birob péncum dépite yi dañuy falloo cib wote bu limu ngir cër bu ci ne tey yeeslu ci lëlub aada bi jëkk (dog 15 bob Sàrtu Biir). Njiitu Péncum Dépite mi nga xam ne, moom doŋŋ lañuy fal cib woteb kumpa, buy falu rekk di door ub liggeeam, te moo di jiite ak saytu palug yeneen way-bokk yépp (dog 10 ak 14 yu Sàrtu Biir). Birob péncum dépite yi day amal ndaje lu mu néew-néew benn yoon ci weer wi (dog 17 bob Sàrtu Biir), mooy saytu doxinu pénc mi.  Yéglewub tànn bi Ci jamono bi jiitu bésub woteb Dépite yi, lawax yi bëgg a falu dañuy wër di wonewu ak jéem a yey seeni dëkkandoo. Mooy yéglewub tànn bi.  Pexem sàkku li ëpp ciy baat la, di ame ci cëslaayub nasu pólitig. Diiru yéglewub tànn bi moo di ñaar fukki ak benn (21) fan lu jiitu bésub wote bi, di jeex buñ nee ëllëg la wote bi, bu minwi (00 waxtu) jotee (Sàrtu Yoonu jubbanti 108 bu Yoonu tànn wi).  Yéglewub tànn bi. Ci diir boobu mbooleem limi lawax yi ñooy yemoo jot gu ñu leen di jagleel ci xibaarukaayi peggi bari-melo (xibaarukaayu yeglewub tànn) yi. Diir ak jamonoy xibaar yi, seen tëralin ak doxalin yiy tax ñu mën a nekk, dañu leen di tënk ci benn dëkëre bu njiitu réew mi, gannaaw ba mu ca disook Kurel giy yemale jumtuwayi xarala-bari-melo yi (SENEERAA) (dog 180 ak 183 bob).  Goxub wote : Ñaari xeeti tànnin ndawi pénc ñoo am: Limu réew bi walla woteb raw-gàddu, ak limub pàccu-diiwaan bi, di tànnu cërëlaate bi. Bu nekk ci tànnin yi, dépite yi dañuy faloo ci ndénd mu fés mu ñuy tudde goxub wote. Naka noonu, goxu woteb raw-gàddu bi moo di ndédum réew mi, bob tànnu cërëlaate bi di pàccu-diiwaan bi. Ci ñaareelu anam wi, bu Dépite bi faloo ci goxu woteb pàccu-diiwaan itam, day wax ak a jëf ngir njariñal askan wépp.  Yoonu tànn : Ci senegaal, Yoonu tànn waa ngi dajale mbooleem yebuy àtte ak tëralinu yoon yi aju ci palu pólitig, maanaam tànnug ndawi péncum réew mi, way-diisooy pàccu-diiwaan yeek way-diisooy dëkki kaw yi.  Kurelug  càmbar : Kurelug càmbar gi day tax ba pénc mi yelloo saytu doxin kurelug doxal gi (di nguur) muy mën di taat aan ay xibaar ciy jëf yu ràññiku, jëmale  ci: caytuwinu  genn kurelu peg, doxinu kureli nguur gi caytuwinu menn cémbum nguur gi mbiri sosiyete  yi. Kureli càmbar yi mën nañu leen a sos, cig Digtal walla ci dogalu péncum ndawi réew mi. Jéegoy kurelug càmbar gu nekk day dakk saa yu jébbalee péncum ndaw mi ay tënki xalaatam, gannaaw diirub juroom benni weer yu dale ca bésub solooy dogal ak saa yu kurelug àtte gi tàmbalee lëñbët mbir ci wàllu yoon, di sababu costey kurelug càmbar googule. Kurelu càmbar mëneesu ko sos ngir mbir yu ñu lëñbët ci kanamu yoon ba nuppi. Ndax ay daan yu mën a dal ci kawam te aju ci sàrt 363 bu Téere-àtte-daan (kód penaal) bi, bépp way-bokku kurelug càmbar gu matal aw sasam dafay yelloo wone màndute. Péncum ndawi réew mi doŋŋ moo yelloo siiwal pàcc mbaa lépp lu nekk ci këyitu nettali bu ko genn kurelug càmbar jébbal, gannaaw ab wotey jamono boo xam ne, ndéglum xibaari këyitu nettali yee koy jiital ak weccantey xalaat (dog  48 bob Sàrtu Biir).  Kurelu ndénkaane  Ci ndoortey atum pénc mu ne, Way-Teewalu askan wi day fal ci biiram kurelu ndenkaane guy tollu ci ñaar fukki way-bokk ngir diiru menn at, ñuy daje ci wotey njiitam, gannaaw bi ko péncum dépite yi  sàkkoo nu méngoo ak sàrt 65 bu ndeyu sàrti réew mi, ay warteefam ñoo di : jël ay dogal gannaaw ub diisoo, jëmale ci mbir yi ko péncum dépite yi dénk, natt ak topp doxalinu yoon yi ñu wote. Ngir Kurelu ndenkaane gi mën a yabu ciw waxtaan, fàww genn wàllug way-bokk yi teew ba tegal kenn. Dogal yaa ngi jëlu ci teewaayu ñaari ci ñett (2/3) yu ne. Way-bokki nguur gi dañuy teewee jataayi kurel gi. Dañu leen di déglu saa yu ñu ko sàkkoo. Dañuy indiy xibaar ci li ñu leen di laaj te méngook seeni manoore, jaarale ko ciy kàddu walla mbind (dog 25-26-27-28 ak 29 yu sàrtu Biir).  Kurelu wéyal Ci ndoortey atum pénc mu ne,  ci ndajem aada mi jëkk, gannaaw campug biro bi, péncum dépite yi day sos fukk ak benni kureli wéyal. Liggeeyub waajtaay bu ndajey péncum dépite yi, kureli wéyal yee koy def.  Gu ci nekk day am njiit, benn biro ak benn ndéeyteefu. Kurel yi lépp lañuy wax, dale ci koom bi cib yaatal, ngurd (koppar) yi, ba ci wér gu yaram gi; ci mbirum caada gi, jokkoo bi, kaaraange gi, yaraangue gi, ndaw gi ak njekkalum dëkkuwaay yi (dog 62 bu Ndeyu sàrt yi ak 24 bu Sàrtu biir)  Woññaatu pegg  Woññaatu pegg mooy tur wi ñu tudde woññaatu alal ji ñuy def ci kureli caytu yeek mboolooy pegg yi am ci am réew, ngir tër cim mbind koppar yiy dugg ak a génn.  Ndencum tayleek ndigal yi : Bu ñu sukkandikoo ci yoon n°2011-15 bu 8 Sulet 2011 ñeel yoonu doxalinu xaalis, Xëtum-seedey tayleek ndigal yi day leeral dige yi nguur giy jël, baawoo ci tayleb xaalis bu mu jagleel kenn nit, walla am mbooloo, rawatina tayle yi nguur di def ngir dige ay jàppale yuy dox diggante pegg yeek boroom alali feddi-géew.  Ndajem Njiit yi Ndajem njiit yi day dajale ci wetu njiital pénc mi: tofoy njiit li, njiiti kurel ak mboolooy ndaw yi, way-teewalub ndaw yi bindoodi, way-nettali bi gën a kawe ca kurelug xaalis bi, xayanal gi, bu nas wi, bu jàppalantey koom jeek bu Jaraaf bi nguur yabal ndax loolu. Ndajem njiit yi mooy tër doxalinu liggeeyi pénc mi, ak mbir yépp yi jëm ci nasu yoon : Séddale mbooleem mbir yi ñu war a niir ci biir kurel yi ko yelloo Amal nasinu waxtaani pénc mi Amal tëralin ak doxalinu njëlum kàddu ci jataayi péncoo yi. Bés ak waxtuy ndajem njiit yi, péncum dépite yi péncum dépite yee leen di yégal Njiitu réew mi walla Jawriñu diiwaan bi (dog 84 bu Ndeyu sàrti réew mi ak 19 ak 73 bu Sàrtu Biir).   NdiisooBokk-moomeel  Ndiisoo Bokk-moomeel yi, moo di mbooloom ndaw yi falu te ñu sas leen caytug mbiri dëkki taax yi. Way-diisoo bokk-moomeel yi ñooy ndaw yiy toog ci jataayi péncum ndiisoom dëkki taax yi. Dañuy joxe seen xaalat ci lépp lu soxal askan yi : ñooy wote bidse bi, di rafetlu caytuwinu bidse bi ñu doxal ba nuppi, am màqaamay samp walla tas kureli peggi bokk-moomeel yi, saytu alalu mbooloo mi, ngir joxey ndimbal yuy yombal yokkutey koom ji. Ndiisooy bokk-moomeel yaa ngiy doxale seeni manoore ci anamu weccantey xaalat. Baat bii, day tekki matuwaay yi ñu wote ba noppi. Mën nañu sos kurel yu am màqaamay gëstu ay mbir yu tënku ciy wayndare.  Ndisoo pàcc-diiwaan : Ndiisoo pàcc-diiwaan yi, moo di mbooloo miy jëlal pàccu diiwaan bi ay dogal.Way-diisooy pàcc-diiwaan yi ñoo ko séq. Mooy saytu mbiri pàcc-diiwaan bi ciy waxtaan.  Day joxe xalaatam ci jafe-jafey yokkute ak njekkalug dëkkuwaayi ndaw yiy toog ci jataayi péncum ndiisoom dëkki taax yi, nga xam ne, dañu ko ciy déglu.   Ndiisoo pàcc-diiwaan day fent sàrtu biiram yuy wone dayo, manoore ak doxalinu kurel yi.  Digeb jàppalantey pegg ak feddi-géew: Ay digey mbooleef lañu, di sabab lëkkaloob benn walla cémb yu bari ci tabax, toppatooo ak caytug liggeeyu pegg, ci diir buy yàgg. Dige jàppalante pegg-feddi-nguur, xeetu wutinu koppar la boo xam ne, genn kilifay pegg da ciy woo ay liggeykat yu feddi nguur ngir génnne alal ak saytu benn jumtukaayu meññantal buy sàmm walla indi ag yokkute ci genn kurelug pegg. Way-jàppale bi day jot pey guy bawoo ci farandoo peg bi, mbaa ci nit ñit jëfandikoo njariñ li muy meññal. Xeetu jàppalante bii am na ci réew yu baree bari, di wuutey jëmm. Digey jàppalante yi, dañuy sabab yombalug caytuwinu nitu pegg ki ba noppi, di wéral ne, fi lay nekk ngir caytug njariñal pegg gi.  Ngàntu-mébat yi Ngàntu-mébat yi dañu leen di bind soog leen a jébbale. Bu fekkee ni ngàntu-mébat yi dañu yégsi laata kurel giy waxtaan, dañu leen di jox kurel gi ko yelloo; bu dee ci biir waxtaan wi lañu dikke, dañu leen di teg ci yoxoy njiitu pénc mi, mu xamle ko. Pénc meey seet ba xam ndax dañu leen di boole ci waxtaan wi walla dañu leen di yónnee cig kurel. Ngàntu-mébat yi, deesu leen nangu ludul ne ay ngànti mébat lañu ak ay xëti njàmbaas (yokk-yokk) yu ñuy xamle ci xët mi ci boppam, jëmale ci li ñu war a waxtaane. Bu ñàkk a déggoo amee, pénc mi da ciy wax xalaatam te du diisook kenn ci mënug nekkam. Ngàntu-mébat yi seeni woroom a leen di xaatim, te kenn ca ñoom dina am sañ-sañu jël kàddu ni depit bi xalaatam wuute, njiit li, way-nettalib kurel gi ñu dénk liggeey beek Jaraaf bi mbir mi saoxal (dog 71 ak 79 bu sàrtu Biir).  Nger : Nger moo di fàbbi njëfandikoo kàttanu nguur walla gu feddi nguur te nisër cee jële njariñ mbaa xéewal yu daganul. Jëfin wu dàqu la ci kanamu yoon, nit di ko def (ki geru), di sàkku, ànd mbaa nangu ag may, ab neexal walla ab dige, ay xéewal mbaa leneen lu mu mën a doon, ngir def, yeexal, walla fàttee def jëf ju bokk ci anam bu  jubu, mbaa juboodi, ci wàllu liggeeyam.   Biraleb pólitigu yaatal : Biraleb pólitigu yaatal ab dox-daje la, diggante Jawriñ ji jëkk ak ndawi pénc mi. Biraleb pólitigu yaatal a ngiy am gën gaa yàgg ci ñetti weer gannaaw tabbug jawriñ ji jëkk. Péncum dépite yi dañu koy yégal bés bi ñu jàpp a def biraleb pólitgu yaatal bi, juroom ñetti (8) fan lu ko jiitu. Biraleb pólitigu yaatal bi. Biraleb pólitigu yaatal am ndaje diggante njiitu nguur geek way-teewali askan wi (dépite yi) la, mu ciy biral nasinu pólitigu nguur gi mu jiite, toftal weccantey xalaat. Woteb kóolute gu ñuy jagleel làng gi ëpp doole, mën na tegu ci biraleb pólitigu yaatal bi, ci dagaanug njiitu jawriñ yi (dog 55 bu ndeyu sàrt yi ak 97 bu sàrtu biir).  Dogalub njëfe : Dogali njëfe yi dañuy leeral anam yi ñuy jëfee ciw yoon.  Bataleb tànn : Bu fekke ni doo mën a teew ci bésub tànn bi, mën nga seet nit ku la doy, nga jox sa baat wu tànnal la. Ci sàrtu yoonal wote dépite yi, fàww nit ki ci boppam teew. Bépp ndigalu pal day neen (dog 64 bu Ndeyu sàrt yi). Ak lum ci mën di doon mënees na nangu batale tànn ci anam yi ñu sóor ci dog 88 ak 89 yu sàrtu biir bi. Dépite bu ci nekk mënul a yore lu ëpp benn bataleb tànn.  Yenneeku (Tekkindombo-tànk) : Tekkig ndombo tànku depite bi cig làng walla ci pénc mi, lu ñu sóor la ci sàrtu biir pénc mi ak ci yoonu tànn wi. Yenneeku yi, njiitu pénc mi lañu leen di jébbal, mu yégal ko péncum dépite yi ci ndajem miy ñëw tey dajale ñépp.       Saa yu leen péncum ndaw mi nangoo, yenneeku yooyule dañu leen di yégal Njiitu réew mi.    Ñu seetlu ne :  Bépp depite bu yenneeku ci làngam, fekk mu nekk ci jamonoy pal, noonu lay ñàkke ci saa si, ag palam ci pénc mi, dog 60 bu Ndeyu sàrt yi ak 7 bu sàrtu biir). Gannaaw tekkindombo-tànk yooyu, di jëfu kenn ak sagoom, sóorale nañu ci xët yi tënk péncum dépite yi yeneen anam. Ñoo di tekki-ndombo-tànk ci jëf. Depite boo xam ne, toog na ñaari ndajey aada yu tegloo te ñëwul, amul wenn lay wu pénc mi mën a nangu, dañuy jàpp ni aji-yenneeku la (dog 104 bu sàrtu biir). Deppãasi cëslaay : Deppãasi pegg yi (ni deppãasi cémbi fànnu fedd-géew yi) mënees na leen a kërale ñaar: Deppãasi aada yi ak deppãasi cëslaay yi.Deppãasi cëslaay yi, deppãasi yuy bokk ci ngénné mi lañu. Ay jumtuwaay yu mën a yàgg lay doon, ñu leen mën a jëfandikoo ay yoon i yoon ci wàllu meññantali alal walla njariñ. Bu dee ci nguur gi, misaal ya ñooy doon tabax Oppital yu bees, njëndum jumtuwaayi xarala-bari-melo ak i càllala, defar tali yu bees, añs.  Depite bi: Dépite bi mooy way-faluw askan wi; way-teewalu réew bu wegu la. Kaweef ak kilifteefug péncum dépite yi, di kuutlaay-jëmmu ngoreefug askan wi, ñooy ngàddu-wéralug demokaraasi bu dëggu. Dépite bi daa am warteefu rafetle ay jikko yu sax, ngor, njub ak sagu yuy feeñ saa su nekk ciy waxam, jëfam ak dundug bés bu jotam. Sàrt yii, dañuy laaj aw nekkin wu tollook darajay ngàllam. Péncum réew mi da koo warloo saxal ci pasinug dund ak nekkin yu mucc ayib, kurel ak dooley nguur yi di ko taxawu, weg ko, te ko gëddaal (dog 100 bu sàrtu biir).  Depite bindoodi : Depite yi mën nañu bañ a bokk ci menn mbooloo pólitig ca péncum depite ya. Ñoo di dépite yi bindoodi. Seen way-teewal day bokk ci liggeeyi ndajem njiit yi, di ay-ayloo bu ñu waxtaane ba juboo. Bu fekkee ni juboo amul ci seen biir, njiitu péncum dépite yi day wote-tandale, ci kanamu way-soxal yi, tëral kay gi.  Dogalam amul diiŋat.  Depite yi bindoodi yi mën nañu bokk ci mbooloo mu leen neex gu leen neex. Su boobaa, dañuy bind bataaxal njiitu làng gi mu soxal, mu yégal ko njiitu péncum dépite yi; moom mii, moo koy yegge Biro bi ak Pénc mi. Day bokk ci lim-woññub toogu yi ñu jagleel mbooloo mi ci biir kurel yi (dog 23-34 ak 35 bu sàrtu biir).    Ndigal : Ndigal jumtuwaay bu xeetu ci yoon la, Bennoob Réewi Afrig yi di ko jëfandikoo ngir jël ay matuwaay. Ndigal ci ñaari jéego lay taxaw doog a feeñal ay njeexitam: bu ko sanceef yi xësee wote, nguur yi dañu koy yóbbaale, boole ko ci seeni sañ-sañ; wuuteek sàrt bi nga xam ne day jëfu ci saa si.  Kureli pegg-caytu : Jëmm la juy wuyu ci sañ-sañu pegg ba noppi, wuuteek kureli peggi mbànjuxaan yeek njënd ak njaay yi; ñoom dañuy saytu ag kurel walla yëngu-yëngu bu yello saytu.  Nguur : Nguur xeetu kurelug kàttaanu pólitig la, soloo ñetti fénc: am ndéndum suuf, genn kilifteefug nguur, aw askan. Nguur, bokk-moomeel gu moom boppam la.Moom-sa-bopp googu moo wuutale nguur geek yeneen xeeti bokk-moomeel yi deme ni diiwaan yi, pàcci diiwaan yi, ak dëkku-taax yi.  Teggeeku galag : Teggeeku galag, njéggalug peyu galag walla juuti, mbaa sañ-sañ la, ci kaw ay sàrt yu ràññiku ci wàllu yoon. Misaal: néewteey am-ami nit ñi, sababu teggeeku ci lenn ciy galag yu diy warugar ci gépp njaboot la.  Finaasi pegg : Finaasi pegg yi dañuy tekki gëstub sàrt ak pexe yi ñeel alalu mbooloom pegg.  Ci wàllu xamteefu jëmmal, Finaasi pegg yi mënees na leen a wonee ni mbooleem sàrt yiy doxal finaasi nguur gi, yu bokk-moomeel yi, yu kureli pegg yi, ak yeneen cémbi sañ-sañu pegg yi. Aw xàll la, nekk ci séll-bi-yoonu sañ-sañu pegg, sañ-sañu yoonal ak woññatub pegg.  Fõo-dë-konkuur : Aw doxalin la wuy tax ñuy mën di toxal bokkug genn kurelu pegg walla fedd-géew mbaa kenn nit ci benn deppãas bu nguur ràññale.  Nguur : Nguur sanceefu réew mi la, soloo Jawriñ ji jëkk (njiitu nguur gi) ak jawriñ yi.  Ci njiiteefu jawriñ ji jëkk, nguur gi day doxal pólitig bi njiitu réew mi nasal. Ndax li mu nekk njiitu nguur gi, Jawriñ ji jëkk daa ngàllu ci kanamu kurelug yoonal gi, ci anam yi ñu wottu ci dog 85 ak 86 yu ndeyu sàrt  yi.  Way-bokki nguur gi aaye nañu leen ñuy boole seen cërub jawriñ ak bépp yëngu-yëngub liggeeyu pegg walla bu fedd-géew bu am ag pay (dog 54 bu Ndeyu sàrt yi). Ndax déggoob wa-bokki sanceefug nguur gi, yenneeku walla dakkalug njiiteefu nguur gi day yóbbale ci saa si, yenneekub yeneen jawriñ yépp (dog 43 ak  bu 53 ba 57 bu Ndeyu sàrt yi).    Mbooloom depite: Way-bokki pénc mi (lu mu néew-néew, fukk yu nekk) mën nañu booloo, ndax niiroo pólitig, ngir sàmm ngëm-ngëm, mbaax ak xalaatin yi ñu bokk (te du seeni njariñal boppkese). Ñooy  mbooloom dépite yi. Depite bi mënul a bokk ludul ci menn mbooloom pólitig. Mbooloo yaa ngiy sosoo ci jébbal njiiteef gi benn biraleb pólitig bu ay way-bokkam xaatim, booleek limu way-bokkam, ndawi pénc yi mbokkoo, tur ak santi njiit ak tofoom yi mboolooo mi tànn. Wayndare yooyu dañu leen di siiwal ci xibaarukaayu nguur gi, booleek cuppiku (yenneeku, bokk ak booloo) yi ci top, gannaaw ba ñu ko yégalee njiitu pénc mi. Njiiti mbooloo yi way-bokk lañu ci jataayi njiit yi, seeni tofo di leen fa wuutu bu ñu amee ngànt (dog 21 ak bu 22 bu Ndeyu sàrt yi).  Péncum àttekaay bi gën a kawe: Péncum àttekaay bi gën a kawee ngi ëmb way-bokk yi péncum réew mi tabb. Benn way-àttee koy jjite. Doxalin wi ñuy topp ci biir Péncum àttekaay bi gën a kawe, yoon-jëmmal a koy tëral. Njiitu réew mi (gàlloowul jëf yi muy def cib liggeeyam, ndare du dafa wor), jawriñ ji jëkk ak way-bokki nguuram (yi gàlloo seeni jëf ci seen biir liggeey, te ñu jàppe leen nig mbóom walla jalgati ci jamono ji ñuy defu) ñu ngi leen di àtte ci Péncum àttekaay bi gën a kawe (Dog 99-100 ak 101 bu Ndeyu sàrt yi ak 120 bu sàrtu biir).  Kiiraangey pénc : Depite yi dañuy nekk ci kiiraangey pénc mi, seen njëlbeenug pal (yégleb njeexitali woteyi) ba ba muy jeex, ñeel bépp woote ci kanamu yoon walla dooley nguur, ndax seen xalaat mbaa wote bu ñu amal ci diir bi ñu nekkee ci seen liggeey. Gannaaw loolu yit, benn Kurelu yoonal mënu leen top, walla jàpp tëj ndax mbóom walla jalgati, te àndul ak ndigalu pénc mi. Depite bu ñu bett cig njalgati mbaa bu daw gannaaw ba mu defee njaaxum, mënees na ko topp, jàpp ko tëj, te du aajoo ndigalu birob pénc mi. Kiiraangey péncum dépite yi mënees na ko muri, jaarale ko ciw doxalin wu ñu fàggu ci Ndeyu sàrt yi ak sàrtu biir bi. Saa yu ñu sàkkoo murikub kiiraayu Péncum depite bi, walla dakkalug toppam ci kanamu yoon, dañuy sos genn kurelug jàppandalu fukk ak benn (11) way-bokk yu ñuy fale ci kaw doxalin wi ñu fàggu ci dog 34.   Galag (Empo): Galag, njoxem xaalis bu tegu ci loosu nit walla kilifa la, mu koy joxe ba fàww te amul ndelloo, ngir pajum aajoy pegg yi cig yaatal (sasi aada, koom, askan, caada). Galag, xeetu yëngub pegg la, bokk ci cémbum mbooloo. Bu fekke ni galag bi daa am njeexital yu bari yit, nisërug koppar am na ca solo.  Kureloondoo : Ci kanamu itte bu dox diggantey kureli wéyal yu bari, pénc mi day samp ag kureloondoo. Bu dul kurelug woññatook nemmet gi, walla kurelug ndénkaaney dogal yi, kureli wéyal yi, kureli jàppandal yu fés yeek kureloondoo yi dañuy daje ci diirub lël yi, ngir jublu ci mbir yi ñu leen di dénk. Gannaaw loolu, mënees na leen a woo cim ndaje mu ànd ak ndigalu njiitu pénc mi (dog 33 bu sàrtu biir).  Nangoodiku : Nangoodikug caytu : njubanti bu depite biy jébbale la «di sabab wàññikug mbelli pegg, walla coste mbaa yokkutey warugari pegg». Wàññikug mbelli pegg yi dañu leen di xayma ci anam yépp: njubanti guy mottali matadib juuti cig yokkute, di tolloole dayoom digganteek moroom ma, mënees na ko nangu ; nangoodikub yoonal : Njubanti gu aju ci fànnu sàrt, waaye ajoodi ciw yoon, day nangoodiku ci kanamu dog 41bu Ndeyu sàrti atum 1958. nangoodikuw doxalin :  Njubanti gu amul benn séqu ak xët miy yilla ji, day nangoodiku.Su boobaa dañu naan ag «gawar» la, di baat bi ñuy jëfandikoo ngir junj njubanti « yeb-lépp » ci diirub waxtaanu yoonu woññaatuy koppar.  Diirug pal : Dépite yi dañuy falu ngir diirub juroomi(5) at, ci woteb ñépp jaaraleedi.Diiru pal gi mooy diir bi dépite yiy doxal seenug pal. Diirug pal mëneesu ko gàttal, ludul ci taste gu péncum dépite yi dogal (dog 60, rëdd 1 bu Ndeyu sàrt yi ak 1 bu sàrtu biir). Ndonole : Ndonole moo di joxe jenn alalu aji-wàññiku, mbaa yu ci bareem, fekk cig dundam la ko defeek ndénkaane, nga xam ne, bu nit ki deewee rekk lay mën a nekk. Ndonole wuute naak may walla neexal yi mënul am ludul ci dundug nit ki, ndaxte luy wéy la. Mënees na donale ag mbootaay fekk ñu nangu njariñam ciw askan walla muy mbootaayu jëf-mbaax.Kiy jote cig ndonole way-donn la.  Limu wotekat : Limi wotekat yi, mooy karneb mbindum xamteefi mbooleem wotekat yi nekk ci benn goxu wote lañu. Bindu ci limi wotekat yi, war na ci bépp way-bëgg-sa-réew ju nar a wote. Mbindu moomu nag daa laaj lenn ciy sàrt : nit ki daa war a nekk doomu réew mi, am fukk ak juroom ñetti at yu mat sëkk ci bésub tànn bi, am ay këyiti ràññiku ( kàrt dàntite ak bu wote), yor sañ-sañam yépp (pólitig ak njuddum réew). Nu fàttali ne, mbindu mi day laaj taxawaayu nit ki ci boppam te mu ànd caak sagoom.     Yoon : Ca cosaanam, yoon (luwaa) a ngi juddoo ci baatub lateŋ buy tekki « leks », “lesis”. Ci wàllu yoon, day tekki sàrtu àttewaay buy tënk ñépp cig yaatal. Depite yi ñooy wote yoon yi ci turu askan wépp, seenug taxawal nag, njiitu réew mee koy xaatim. Baatub Paleef « lesislaasiyõo » yit dees na koy jëfandikoo ngir junj aw yoon walla aw sàrt.  Yoonu woññaatu : Yoonu woññaatu, anam la bu nguur giy jëfandikoo, ngir biral ci kanamu pénc mi koppar yiy dugg ak yiy génn. Njeexital li, mooy fexe ba dépite yi wote bidse nguur gi. Yoonu woññaatu day fésal, ci diirub njëfeem, wirgoom, dayoom ak toxalub am-am yeek aajoy nguur gi, booleek yemoob soxla ak am-am yi ciy bawoo. Yoonu woññaatu jar naa ràññee digganteem ak yoonu wutinu koppari kurelug kaaraangey askan wi. Yoonu woññaatub kurelu kaaraangey askan wi, naam bu dee ci wenn anam week jenn jamono ji lañu koy wotee yit, soxalul ludul nafay kurelug kaaraangey askan wi.   Yoonu woññaatub njubanti: Yoonu woññaatub njubanti dañu koy wote ngir xoolaat wàññiku walla yokkute deppãas yeek koppar yi dugg, fekk depite yi rafetlu leen ba nuppi. Naka muy wuyoo turam, yoonu woññatub njubanti day soppi aw yoon, sukkandiku ci doxinu jamono ci wàllu koom ak xaalis.   Yoonu jëmmal doxin : Yoonu jëmmal doxin, aw yoon la wu jëm ci tëralin ak doxalinu kàttanug pegg yi. Pénc mee koy wote, muy leeral yebuy ndeyu sàrt yi nga xam ne, mooy tëral sàrti cëslaay yi. Yoonu jëmmal doxin yi dañuy suuxat dundug ndeyu sàrt yi, di may péncum dépite yi kàttanug mën a leeral yenn yebuy nekkinu yoon yi mën a suppiku ci diiri jamono. Ci toppantey daraja, yoonu jëmmal doxin a ngi ci suufu ndeyu sàrt yi, waaye moo féete kaw yooni aada yi.  Rawug ëpp genn wàll : Ci wàllu yoon, këppe gu nekk day ànd ak kàttan gu bir, bu fekke ni dajale na genn wàllug tànn yi ñu wéral. Day safaanook raw-gàddu bi nga xam ne day méngook lim bi gën a rëy ciy baat yi lawax am. Ci fànn woowu, ndam li dañu koy jox lawax bi ëppale ay baat moroom yi ñuy seet kenn-kenn. Cib wote kon, day war ñu am lu mat 50% ci tànn yi ñu wéral ngir mën a jote ci Rawug ëpp genn wall. Cim misaal, bu fekke ni ab wote am na 100 tànn yu ñu wéral, ñu ngiy jote ci Rawug ëpp genn wall gi dale ci 51 baat (maanaam 100: 2 + 1).   Palug sañ-sañ: Palug sañ-sañ gi day ëmb yóbbent gi askan wi dénk ndaw li mu fal, ngir diir bu ñu xam.  Ciy sasam, way-falu bi day wax ak a jëf ànd ceek yaŋ-yaŋ ci turu askan wépp. Palug sañ-sañ gi mën na doon palug sañ-sañu ndigal walla palug sañ-sañu teewal.  palu sañ-sañu ndigal : Palu sañ-sañu ndigal mooy kàttan gi mbootaay walla nit di dénk jenn way-falu, ngir doxal aw sas wu ràññeeku ci diir bi ak ci liggeey bi, aju nag ciy sàrt yu leer yu mu mënul a teggi. Maanaay palug sañ-sañu ndigal moo di sukkandiku ci soxla yi mbootaay gi walla nit ki dénk kenn walla mbooloom nit, ngir doxal ab cër ci ab diir ak ci wenn fànn. Ab nemmiku kon da cay am, walla ñu laaj ca këyitu nettalib jëf ja, ndax way-dénke mën a topp aminug pal gi. Palu sañ-sañu ndigal wuute na ak palu sañ-sañu teewal. Ñu ne ag pal, palu sañ-sañu teewal la, bu fekke ni ndaw yi mënuñu jote ndigali ñi leen fal, walla ñooñu mën leen folli.  Ittey neenal : Ittey neenal, pexe la mu pénc mi gànnaayoo ngir wone ñàkkug àndam ci pólitigu nguur gi, di ca fexe mu yenneeku. Ci doxalinu nguur yi nga xam ne kàttan gépp mbaa genn wàll gaa ngi ci yoxoy pénc mi, Ittey neenal day tekki doxalin wi pénc miy deme ngir sóoru nguur gi, di waral mu mën ko jañ ba mu yenneeku. Ci sañ-sañu Senegaal, xalaat boobu fàggu nañu ko ci dog 86, rëdd 3, 4 ak 5 bu Ndeyu sàrt yi. Ngir ñu mën koo nangu, fàww ñu won Ittey neenal bi lu mu néw-néew fukki dépite ci téemeer bu nekk.    Kujje gi : Ci baatub kujje, ñu ngi ciy joxoñ mbooleem làngi pólitig walla mbooloo yi bokkul ci këppe gi ci pénc mi, te di wujjeek moom. Ci pólitig, Kujje gi day ëmb mbooleem làngi pólitig ak mbooloo yiy xëccook dooley pólitig ji yor nguur gi. Ci palu sañ-sañu teewal (ànd ak pénc mu askan wi fal), kujje gi moo di mbooleem làngi pólitig yi bokkul ci këppe gi ci pénc mi, walla géewub farandoo bi yor nguur. Bu ko defee nag, day nekk ub wujj. Kujje giy biral kuuteem ak gis-gisam yuy sikkal jëfi nguur gi, Fénc bu am solo la ci wàllu demokaraasi buy bareel.  Joxekati ndigal(santaanekat yi): Joxekati ndigal walla santaanekat yi, dañuy santaane doxalug njot gi(koppar yiy dugg), sooke deppãas yi, di santaane peyoor gi. Ñooy joxe ndigal yiy soxal alal ak yëfi nguur geek kureli pegg yi, walla cig fésal, ñeel cémb yeek sanceefi woññaatu yi.  Pénc mi : Pénc mi, kurel la gu mën am sas yu bari: sasu xelalkatu kurelug doxal gi, sasu wotekatu yoon yi, ak sasu way-teewalug askan wi. Ci dégginam wi gën a yaatu tey jii, pénc mi day tekki mbooleem dépite yi falu tey sàmm teewaayu askan wi ci nguuri demokaraasi yi.  Yemoo gu janu : Gannaaw tànneefu yoon wi ñeel yemoo gu janu laata ñuy woteel dépite yi ci 3 fanu suweŋ 2007, toftal ag ndàqam ci kanamu kurelu àtte-yoonal gi (dogal N°97/2007–Afeer 1/C/2007) ndax ñàkk a dëppook Ndeyu sàrt yi (dog 7), yoon n° 2010-11 bu 28 me 2010 bi tànnaat nañu ko. Yoon woowuy sàkku yemoo gu janu diggante góor ak jigeen ci sanceef yi nga xam ne, ñépp walla ña ca ëpp dees leen di fal, wote nañ ko gannaaw cuppig yeesalu Ndeyu sàrt yi ci 13 ak 26 fani noowàmbar 2010 ca Asàmbale baak Senaa ba, ngir tàbbal ci benn dogal ñeel yemoo gu janu diggante góor ak jigeen, ci palug tànn yeek ci sasi tànn yi. Yeesal gu mag gi ci yoonu Senegaal ci wàllu yemoo gu janu gi mooy ne dafa gëttënu. Dog 1 ak 2 bu yoon N°2010-11 bu 28 me 2010 ñeel yemoo gu janu gi da ne: “Limi lawaxu yi dañu war a soloo ñaari awra yépp (góor ak jigeen), te bu fekkee ni doyob way-bokk ya dafa tool, Yemoo gu janu gi day nekk ci lim bu tóoladi bi sës rëkk ci moom. Limi lawaxu yi dañuy war a méngook yebu bii, lu ko moy, deesu leen nangu”.  Yoon wii, jéemant nañu ko ci woteb dépite yi woon ci 1er Sulet 2012, te mu feeñal teewaay bu takku ciy jigeen. Dale ci 22% (maanaam 33 dépite yi dépite) ci diiru paleefu 2007-2012, dayob jigeen ñiy dépite tey jii yégsi na ci 43,3% (maanaam 64 dépite ) ngir diiru paleefub 2012-2017.  Làngu pólitig Làngu pólitig, mbooloom nit la ñu bokk yenn njariñ yi, yenn xalaat yi, booloo cig kurel guy nisërlu ñu fal ko, mu yor nguur, di doxal menn mébatum pólitig, mbaa nasu bokk-moomee. Nisërug nguuru, moo wuutale làngi pólitig yeek yeneen mbootaay yi deme ni mboolooy ngëtën yi, kureli way-bokk-liggeey yeek sendikaa yi. Làngu pólitig mënees na ko jàppe ni kurel gu dajale ay way-bëgg-sa-réew yu bennoo ndax wenn falasifa, ak wenn xalaatinu bokk-moomeel, tax ñuy sàkk pexe yu ñu ko jëmmale, booleek nisërug dem bëreji, ngir jote ci nguur gi, doxal ko.Kon mbootaay guy nekk ci njariñal wenn xalaatin la.    Jëmmu xalam bu sañ-sañu pegg walla feddi-géew : Ñaari Jëmmi xalami sañ-sañu peg ñoo am: Jëmmu xalamu sañ-sañu feddi-géew bokk-alali doomi réew yi cémb yi nga xam ne, ci wàllu yoon, dañuy yaxantu mbootaayi bokk-njariñ yi  mbootaayi aada yi sendikaa yi fondasiyõo yi Jëmmu xalamu sañ-sañu pegg a ngiy dox ci sàrtu sañ-sañu caytum pegg. Jëmmu xalamu sañ-sañu feddi-géew nag, mu ngiy dox ci sàrtu sañ-sañu caytum feddi-géew. Jëmmu xalam a ngiy dégtoo ni mbooloom nit walla mbooloom alal mu nekk ci jëmmu làmb-daj mbaa jëmmu yoon (di jëmm ju làmb-dajadiku). Ndegam nag du jëmm ju làmb-daju, jëmmu làmb-dajadikoom jooju ngi ñuy jot gannaaw ba ñu matale lenn ciy sàrt. Bu fekke ni jëmmu yoon daa mbindarewu ci kanamu jëmm yi làmb-daju, demewu ni ci jëmmi xalam yi, rawatina, bu fekkee ni jëmm jooju dañu ko dénk mbooloom nit.  Pólitigi pegg Pólitigi pegg (walla feemu pegg) yi ñu ngi leen di dégge ni mbooloom yëngu-yëngu yu lëkkaloo yu ñuy doxal, caa nisër a jote ag cuppiku, walla dollikuy nekkin sàngam. Pólitigi pegg yi, feem la wu ay sanceef mbaa bànqaasi peggi caytu di doxal, mu ànd ak ay mbell (nit, xaalis ak ay jumtuwaay), ngir jëf jëmale ciw nekkin wu sax, mbaa wu ne këtt ne jonn te ràññeeku (meññantal,wér-gu-yaram, njaboot, dëkkuwaay, liggeey, njàngum tàggat, gëstu, sasu pegg, jafe-jafe, wàññiku), ngir jote ciy nisër yu ñu takkoon ca njalbeen (yemoo, njubub yoon, wér gu yaramu askan, pasinuw nekkin wu jag, saafara jafe jafe yeek néewtey alalu nafa gi) te nga xam ne, natt gaa nga ñuy def ci cëslaayal xamteef yu deme ni baaxaay ak xereñteefu méngook jamonoom.  Kurelu yoonal Kurelu yoonal gi, moo di benn ci ñetti xeri sanceefi askan wu ànd ak jamono, ànd ak Nguur (kurelug doxal) gi, ak pénci àtte yi (kurelug àtte-yoon). Kurelu yoonal gee ngi sàlloo fent ay yoon: mébat yi dañu leen di teg, weccee ciy xalaat, te lee-leeg ay kureli yoon càmbar leen. Mébat yi, cig njeexital, dañu leen di wote.  Ci anam yi ëpp, mébat yi dañu leen dëggal, dogal seenug nekk ca kurelug doxal ga, laata ñuy nekk ay yoon.  Ci jamonoy demokaraasi ju jamonowu jii, Kurelu yoonal gaa ngiy jëmmoo péncum ndawi réew. Moom mii, mu ngi sàlloo bind ak sos yoon, waaye nag it, càmbar jëfi nguur gi.   Njiitu péncum dépite yi: Njiitu pénc mi, dañu koy fal ci njëlbeenug paleef gi, mook yeneen way-bokki péncum dépite yi. Day falu ci tànn-bennal, ci raw-gàddug tànn yi ñu wéral. Falu ci tànneefug dépite yi, njiitu pénc mi mooy jiite weccantey xalaati pénc mi, di tëral liggeeyi pénc mi. Li ci ëpp, day doxal ànd ceek yeneen dépite yi, njiiti kurel yeek njiiti mbooloo yi.    Njiitu mbooloom dépite: Njiiti mbooloom dépite yi, ay way-bokk lañu ci ndajem njiit yi, di bokke noonu ci tërub nasu yëngu-yënguy bés bi ak matumaay yi ci war.  Mbooloom dépite yi tamit, mbootaayi dépite yuy daje lañu, ngir seen tànneef ci wàllu pólitig ci benn néegu pénc. Njiitu dépite yi am nañuy xéewal ci doxalinu pénc mi.  Doxinu tànn : Baati «doxinuw tànn», day dégtal ci aada, mbooleem pexe yi war ngir ab wote jaar yoon. Ñetti pàcc yu mag la ëmb: pàccub lu-jiitu-tànn, pàccub tànn bi ci boppam, ak pàccub gannaaw-tànn bi. Pàccub lu-jiitu-tànn day dajale ndefarum kàrti wote yi, taataan kàdduy biraley lawax yi, ak doxal yeglewub tànn gi. Tànn gi day dajale cim misaal, woteb falaakoon yi, woññub tànn yi, yégleendig njeexital bi, yégleb njeexital bi mujj (ci baatu kilifa gi ko yelloo). Pàccub gannaaw-tànn bi, lu ci ëpp, day ittewoo xayma doxalinu wote bi ak saytu féewaloo yiy faral di am, di suuxat ab déggoo ci diggante aji-jëfi pólitig yi.  Mébatu yoon : Mébatu yoon, xët wu fas yéenee nekk aw yoon tey bawoo ci nguur la. Gannaaw bi ñu ko tànnee ci ndiisoom jawriñ yi ba nuppi, dañu koy jébbal pénc mi ngir mu wote ko. Mébatu yoon nag, wuute naak Xelal-yoon bi nga xam ne, mu ngi bawoo ci benn, mbaa dépite yu bari.   Taxawalu yoon Xaatimu Njiitu réew mi mooy tax aw yoon di jëfu gannaaw bi ko Pénc mi wotee ba nuppi, fekk Péncum ndiisoob ndeyu sàrti réew mi joxe ci xalaatam.Yoon wu ñu taxawal, dañu koy siiwal ci xibaarukaayu nguur gi. Mooy jëfu darajaal ji Njiitu réew miy def ngir biral ne, nemmeeku na ni, aw yoon wotees na ko ca Péncum dépite ya. Ni mu ciy tege xaatimam, noonu lay taxe njëfeem yoon woowu di warteef. Dooley Njiitu réew joojule, tënkees na ko ci dog 73 bu Ndeyu sàrt yi, ak dog 82 bu sàrtu biir Péncum dépite yi.   Xelal-yoon: Xelal-yoon aw xët la wu benn mbaa dépite yu bari  di xaatim te fas yéenee mu nekk aw yoon, bu fekke ni bind nañu ko ci tënkum xibaari yëngu-yënguy bés bi, te Pénc mi tànn ko.  Saytukati alal Saytukati alal yi, ci njiiteef ak toppug Biro bi lañuy dox, ñooy  yor mbiri koppar yi, jumtuwaay yeek caytug pénc mi. Benn deppãas bu bees mëneesu koo def, te àndul ak seen xalaat.  Laaju mbind : Doxalin wu yomb la wuy may dépite yi ñuy mën di amal ay laaj ci mbir sàngam, jëmale ci Nguur gi. Laaji mbind yi, ñu ngi leen di def, sukkandiku ciy ñaxtu walla jafe-jafe yu dépite yi nangoo ci mbootaay yi, sendikaa liggeeykat yi, ndawi bokk-moomeel yi, mbaa ciy benn-benni nit. Mën nañu jëm ci mbir yu soxal askan wépp walla ab gox. Soloy jagle googoo ngi tënku ci dog 95 bu sàrtu biir Péncum dépite yi.   Laaju kàddu : Laaji kàddu yi, ay laaj la yu benn dépitey def jëmale ci jenn jawriñ. Looloo aaye bépp laaju mbooloo, rawatina bu benn njiitu kurel mën a def ci turu menn mbooloom pólitig, walla ci turu kurelug wéyal. Dañuy tënku cim mbind te yem ci fénc yi ci am solo ngir nànditey laaj bi.  Laaju gaaral : Laaju gaaral, walla ndelloom ngaar, pexe la muy bëgg bépp jafe-jafey yoon bu fés nekk lu ñuy jëkk a saafaraa ci biir pénc mi ko yelloo, laata ñu koy jébbal meneen pénc mu cay àtte. Mën na doon lu xaali (àttekat) biy bëggal boppam (cig coobareem) walla kenn ci way-àttewu yi di ko ko diis.  Ŋunkum tànn : Ŋunkum tànn moo di limub baat yi war ngir mën a am benn toogu ci wotey dépite yi, walla yoy ndiisoom dëkku taax, añs. Ñu ngi koy am bu ñu séddale limub tànn yi ñu wéral ak limub toogu bi ñu war a joxe ci gox bi. Limub toogu bi ñuy jox kenn ku nekk a ngiy am bu ñu séddalee mbooleseen baat yeek ŋunkum tànn bi.                                                                                                       Njote gi (ndugal mi) : Njote gi walla ndugal mi, moo di dayoob koppar bi ñu jot ba dugal ko ci kees gi, gannaaw am pexe. Ndugalum pegg yaa ngi soloo mbooleem galag ak juuti yi Nguur di jël.   Leeralug caytuwin : Leeralug caytu, moo di jëfe warugaru leeral caytuwin, maanaam xamle, firndeel ak wéral caytuy alal. Leeralug caytuwin moo gën a yaatu caytuwu gi : yemul rekk ci caytuwu gi, da cee boole yeneeni jëf yuy leeral ak a mottali caytuwu gi.  Ngoreef : Ngoreef nekk na baat bu yaatu te ëmb déggin yu bari te wuute ciy dayo, ñu di ko jëfandikoo ci anam yu wuute. Ñenn ñi dañu ci gis pexe muy tax ba nit ñi ak kurel (mbootaay) yi nekk ay aji-gàllu ;  ñeneen gise ko ni xalaatin wuy junj njëfe ak ndoxalum sàrt yeek mbaax yi. Ci dégg-déggu demokaraasi, Ngoreef  a ngiy tekki ne, képp nit kuy liggeey ci bërëbu pegg walla muy liggeey ci sanceef, daa war a toontu ciy jëfam (wax ni mu saytoo ndénkaane yi) ci wàllu pólitig, caytu ak ciy koppar.   Sàrtu Biir : Sàrtu Biir Péncum dépite yi moo takk mbooleem sàrt yi mën a jëfu ngir tëralin ak doxalinu Péncum dépite yi, ngir doxalinu paleef gi, njëfe, topp ak caytug paleef.  Repiblig : Repiblig, nguurug pólitig la goo xam ne, cëri njiitu nguur gi du lu ñuy donn, waaye day bawoo cib wote. Repiblig doxalinu nguur la gu safaanook nguuru ndono (aada). Xeetu nguur la goo xam ne, ci biiram, ñiy jiite ñépp askan wee leen di fal, walla boog, lenn ca ñoom. Moo di nguurug askan wi, ci askan wi, ngir askan wi. Woteb raw-gàddu benn sumb : Woteb raw-gàddu benn sumb day tax ñu mën a jox benn mbaa toogu yu bari lawax walla lim bi am li ëpp ci baati tànn.Wuute ciy anam,  ak këpp (walla ëppeef) gi mën a nekk rawug ëpp genn wàll, mbaa raw-gàddu. Wote bi mën na nekk benn sumb, walla ñaari sumb. Ci anam bii mujj, bu fekkee ne rawug ëpp genn wàll gi amul ci sumb bi jëkk, dañuy amal ñaareelu sumb bi ci anam yi ñu ko waajale. Ñaareelu sumb bi day tax làng yi mën di amal ay mànkoo ak seeni farandoo ngir am ay ndaw ci bërab yi ñu am doole, ci kaw weccooy baat yu ñuy jote feneen. Wote raw-gàddu benn sumb a ngi ñuy defe ci bërab bu ñuy tudde goxub tànn.  Tànnu cëralaate : Tànnu cëralaate day tax ñuy mën di fexe ba ndaw yi (depite, way-diisooy dëkki taax yi, añs) feeñal ni mu gën a yaatoo lii di kuutey xalaati wotekat yi. Anamu wote la buy nisërloo jox làngug pólitig gu ci nekk ab lim ciy toogu yuy tollook mbooleseen baati tànn yi mu am yépp cib gox sàngam. Lim bu ci nekk, day defar xëtum lawax yiy tànnlu ci wote bi. Toogu yi ñu ngi leen di joxe làng yi ci pexem séddale limub baat yi yu am ak ŋunkum wote bi. Toogu yi des ñu ngi leen séddalee ci anam bu ñu tëraloon.  Jataayu mbooleseen : Jataayu mbooleseen day wund ndaje yiy am ci ëttu Péncum dépite yi. Jamonoy jël dogal yu am solo la ci Paleef gi, jëmale ci mbooleem i laaj (itte, soxla) yu ñu leen jébbal, ngir ñu settantal leen.  Jataay : Mooy jamono ji Pénc mi di daje ci jataayub pegg matal-sañ-sañ, bu dee ndajeem aada, walla ittey waxtaanu bés yu fés, yu jar ñu woo leen ci ndajem jamono. Jataay day tekki jamono ji Paleef giy daje ngir weccantey xalaat, taxawal ay yoon. Wuute naak Paleef giy wund diir bi xaajale njëlbeenu liggeeyi ndawi askan wi gannaaw ba ñu leen falee, ak bi ñuy jeexal. Diirub Paleef bu jaar yoon juroomi at la, bu ñu ko tasul.  Ndajem matal-sañ-sañ: Ndajem matal-sañ-sañ wuute naak ndajem  jamono, ndaxte ab wootem a ngi sukkandiku rekk cib dogal walla jenn jëf, fekk benn woote bu fés yelloowu ca laaj. Gannaaw loolu, ndaje mu ni mel, mën na am ci diirub ndajem jamono. Ndajey matal-sañ-sañ yaa ngi sàrtoo xew-xew bu fés bu ndeyu sàrt yi fàggu ba nuppi, te benn woote bu fés duñu ko fa laaj. Paleef gaa ngiy amal ndaje matalsañ-sañam ci kaw sàrt yu ràññiku. Misaal: Ci diirub njëfeem kàttan yu fés yi njiitu réew mi yelloo doxal; Ngir déglu bataaxalub njiitu réew mi, fekk paleef gi nekkuloon cim ndaje; Ngir yombal njëfeem lenn ciy matuwaayi ndeyu sàrt yi: biraleb pólitigug yaatal, yabug ngàlluy nguur gi ciw nas, santaaneb ngànt, añs.  Ndajeem aada: Ndajey aada yi, ay jamono lañu yu Paleef giy toog te amul benn sabab bu am solo mbaa ab woote bu fés, waaye ndaxte Ndeyu sàrt yee ko digle, booleek yoon fàggu na ko. Diggantey ndajey aada yi lañuy tudde « Bërug Paleef gi » Ndajem jamono : Ndajey jamono yi mën nañu am ci diggante ñaari ndajey aada. Dañuy am ci dagaanug Jawriñ ji jëkk, walla ci genn wàllug way-bokki Pénc mi (dog 5 bu Sàrtu biir).Dogalu njiitu réew mee koy ubbi, moo koy téj.  Ndesum xaalisu cëslaay : Mooy ndes mu beddi may ak meññantal yi ñu defe ak alal ju jóge bitim réew te ñu dugal ko ci Meññeefu Biir Ñumm (Pee-ii-Bee) gi.Day tax ñuy mën di natt mën-nekkug pólitigu koppar bi.  Ndesum xaalisu mbooleseen: Mooy kuute gi nekk ci diggante njoteg (ndugalug) Nguur gi (bu ci peyug bor yi mu leb bokkul) ak li mu ci deppãase.  Bu ndes moomu ëppe aajo yi, ñu ne ag ëppeef la; bu dee safaan ba, ñu ne ag néewteef la.  Woteb ñépp jaaraleedi walla jaarale : Woteb ñépp pexe la tax aw askan mën a fal benn walla way-teewal yu bari. Sañ-sañu wote, mayees na bépp way-bëgg-sa-réew, ci anam bu amul xejj ak seen. Woteb ñépp jaaraleedi, mooy tax ñuy mën di fal ci anam bu jubu kenn nit ku deme ni Njiitu réew mi. Fekk na woteb ñépp jaarale moom, pexe la muy tax ñuy fal ndaw yu bari yuy falaat keneen walla ñeneen ci seen biir, te deme ni woteb jawriñi taax yi. Woteb ñépp jaarale, wote la boo xam ne, way-falu  yi genn kurelug dox-diggantee leen di fal, ñu di ko woowe “Néegub Pal”, fekk ay way-bokkam (falaakoon yu mag yi) ci seen bopp, dañu leen a fal.  Juuti : Galag gu ñuy jox ñguur la, méngook péetale bu fés (galagu biir gi ci màcceefi petorol bi, cim misaal, juuti bu ràññeeku bu ñu jagleel màcceef yooyule la).  Leeraange : Ci mbirum pólitig walla koom, leeraangee ngi jëm ci xam-xamu dogal yeek seeni sabab, anam yi ñu leen jële, ci njég dégg yi mébat yi jar, ci mbirum kaaraange gi ndax ab yëngu-yëngu walla menn mébat, ci njoteefug xibaar yi, añs. Leeraange,  mbir la mu bokk ci li askan yiy sàkku ci way-gàlluy pólitig yeek yu koom yi. Ndëkkum ñooñule, moo di xam li ñu war a siiwal ak lu ñu warul mbaa mënul siiwal. Ci way-bëgg-sa-réew bi, jafe-jafe baa ngi ci xam ndax xibaar bi mu jot lu dëggu la, te méngook li am (li nekk).  Nafag pegg : Nafag pegg gi, feykati galag (lempo) yi miin nañu ko, ndax fa la ñuy jébbalee galag yi ñu téq ci seeni am-am ak seeni alamaan. Amul jëmmu yoonu xàjjaloob Nguur, ndax fey say galag ca nafag pegg ga, moo di fay ko Nguur.  Tofoy njiit : Tofoy njiit yi ñooy kuutlaay ak way-jàppaley Njiit li. Dañuy book ak moom ngàllu ak liggeeyu njiiteef gi. Bu njiit li amee ngànt, tofoom a koy wuutu ci fànnay sasam yépp.  Tànn (wote) :  Wote, aw doxalin la wuy jëme ci njëlum dogalu bokk-moomeel cib diir sàngam. Ngir ñaaxe ci njëlum dogal yi, benn pàccu weccantey xalaat walla yeyante dina tax ñuy joxe ay lay, balaa wote bee am. Wote day jéem a daganal njëlum dogal mi, di wone ni, du coobarey kenn nit ku beddeeku (waaye coobarey mbooloo la). Tànn bi daa bokk ciw doxin wu ñu naan ab tànn walla ab wote. « Tànnal samay njàngale mu gënal la xaalis,te xam-xam gënal la wurus, buy ngalam sax;ndaxte xel moo gën fuuf ay per,moo ëpp maanaa lépp ak lu loola jafe jafe. » Ki la Sàkk a ko wax (Léebu ya 8:10-11)Ndax mës ngaa jàng téere bi gëna siiw ci àddina, di Biibal bi ? Moo nettali démb, tey ak ëllëgu doom Aadama. Boo ko bëggee jàng ci njalbéen ga ba njeexte la, 70 waxtu lay laaj. Waaye téere su tuut sii moom dafay tënk nettali bu doy waar bi ci Biibal bi te mën nga ko jàng ci benn waxtu rekk.Ndax xam nga sa cosaan bu baax ?  1. Nan la say waajur tudd ? (2 lañu)Say maam nag, nan lañu tudd ? (4 lañu)Say maamaat nag ñoom, nan lañu tudd ? (8 lañu)Soo delloo ba ci fukkeelu maam ya, ndax dinga xam nan lañu tudd ? (512 lañuy doon !)Su ñu la mayoon sax wurusu àddina sépp, ndax dina tax nga mën a wax sa turi maam ba ca fukkeelu maas ga ? Yaakaruma ko de ! Lu ko waral ? Ndaxte xabaar yooyu jëm ci sa maamaat yooyu bindeesu ko.Seetal nag weneen wàll wi gëna yàgg ci sa cosaan, di wàll wi ëpp solo wurus ak xaalisu àddina sépp.Sa maam yu jëkk ya. Loo ci xam ?Su amul woon benn nettali bu ñu bind ci seen cosaan, kon doo mëna xam fa nga soqikoo. Kon doo xam lu tax nga nekk fii. Waaye sant bu wér ndax mbind mu mel noonu am na.Ndax xam nga lu ñu ci bind ?Laaj ak tontTéere bi ñuy tudde Biibal bu Sell bi*, yemul rekk ci nekk téere bi ñu gëna tekki ci àddina, waaye itam dafa nekk mbind mi gëna aaru ci téere yu jëkk yaa jëkk. Bibal bi di wax ne mooy Kàddug Yàlla, ñaari xaaj la :Kóllëre gu jëkk ga (Tawreet, Sabóor, añs.) – Mébétu YàllaKóllëre gu bees gi (Linjiil, añs.) – Mébétu Yàlla gi ñu matalNan lees mëna xame ne mbind yooyu ñoo di waxu Yàlla dëgg ?Mënees na ko xam ndax firnde yi ci nekk amul ci beneen téere. Ci misaal :Lépp a déggoo. Mbind mu Sell mi ñi ko bind nekk nañu ay yonent yu bare ci diirub 1500 at, te loolu terewul, mu doon xabaar bu amul juuyoo. Loolu nag Bindkat buy dund te jamono tënku ko rekk a ko mënoona sol ci xeli ña yoroon xalima ya di bind.Nettali bi. Benn doom Aadama mënul woon xalaat nettali bu doye nii waar. Xaaj yépp dañu lëkkaloo bu ci nekk ak moroom ma. Téere bi dafay tontu ci laaj yu mag yi ñuy laaj sunu bopp, di maye yaakaar tey soppi ay dund.Ay téeméeri téeméeri waxi yonent yu am. Yàlla rekk moo di ki mëna feeñal liy xew ëllëg laata loola di agsi.* Baatu Biibal mu ngi jóge ci baatu gereg bi di Biblia te di tekki téere walla kàggu.Nettali biSa cosaan a nga tàmbalee ca Yàlla. Nit ñi mën nañoo am ay xalaat    yu bare ci lu jëm ci sa cosaanu maamaat, waaye téereb Njàlbéen gi mooy nettalib Ki fekkewoon lépp ca ndoorte la.« Ca njàlbéen ga, Yàlla sàkkoon na asamaan ak suuf. » (Njàlbéen gi 1.1, Tawreet)Ndax Yàlla am na ? Càkkéefam gi moo di tontu tont lu leer ci laab bile :« Moo wékk suuf ci jaww ji. » (yonent Yàlla Ayóoba 26.7)  « Jaww ji dafay biral jëfi loxoom. » (yonent Yàlla Dawuda, Sabóor 19.2)Ndegam nu ngiy wax waxi loxo, xoolal say yos. Ana ban liggéeykat bu xareñ moo mënoon a sàkk jumtukaay yu ni mel bu dul Moom ?  Te lu nu mëna wax xel mi mëna sàkk benn « cellule » buy dund ak ay milyoni céram yu am njariñ ? Kan moo mëna ràbb ay pàcc yu bët mënta gis mu am guddaayu ñaari meetar di ay milyaari caabi yi nekk ci saw yaram ?« Aji Sax ji … yaw la … yaw mi ma ràbb ci sama biiru ndey. Maa ngi lay sant ci li nga ma def may mbindéef mu kéemaane ! » (Sabóor 139.1,13-14)Ndoorte liKan mooy Yàlla ? Moo di xalaatkat bi te di Sàkk-kat bu sax, bi sàkk àddina.  Amul fu mu tàmbalee ak fu mu yem. Moo di « Baayu xel yi » (Yawut ya 12.9) moo sàkk malaaka yi ak sa maam yu jëkk ya, fii ci kaw suuf ngir ñu xam ko, bëgg ko, di ko jaamu ak di ko liggéeyal ba fàww. Yàlla KENN LA, wànte mën na fu nekk mu teew fa. Turam mooy Aji Sax ji, ki mënal lépp boppam. Su fekkee sax nag soxlawul dara, dafa bëgg ñu xam ko, bëgg ko. Mooy Aji Kàttan ji ki nga xam ne, ci Kàddoom ak Xelam, la jaare amal àddina.« Ca njàlbéen ga Yàlla sàkk na asamaan ak suuf.  Suuf nag da ne muluη, ne wéyëη, lëndëm gi muur déndu ndox yi te Xelum Yàlla yiir ndox mi, mel ni picc muy dayaarlu. Noonu Yàlla ne: Na leer gi nekk, leer gi daldi am. Yàlla gis ne, leer gi lu baax la, mu xàjjale leer gi ak lëndëm gi» (Njàlbéeen ga 1.1-4) Bés ba jëkk, bi Yàlla di sàkk àddina, ndamu Yàlla moo leeraloon foofa. « Yàlla Leer la … te genn lëndëm nekkul ci moom. Su nu waxee ne, bokk nanu ci moom, tey dox ci lëndëm gi, danuy fen ci sunuy wax ak sunuy jëf. » (1 Yowaana 1.5-6) Ki la Sàkk, ku mat la. Amul kenn ku mëna dëkk ci teewaayam lu moy mbindéeef yu mat.       « Dafa sell, Aji Sax ji, sunu Yàlla ! » (Sabóor 99.9)Ki la sàkkCi juróom-benni fan la Yàlla miy leer sàkk jaww ji, suuf si, weer wi, biddéew yi, jën yi, picc yi, gunóor yi ak bàyyima yi. Ndaw àddina su kéemaane !  Su fekkoon ne saytu nañu ko ni mu warewoon, suuf si du ñàkk mukk yëf yu neex. Kon dina doon nekk dëkkuwaay bi gën ci doom Aadama yi.« Noonu Yàlla ne : Nanu bind nit ci sunu melokaan ak ci sunu* misaal, mu yilif … suuf sépp … Yàlla sàkk nit ci melokaanam; ci melokaanu Yàlla la ko sàkk, mu sàkk leen góor ak jigéen. » (Njàlbéeen ga 1.26-27)Nit dees ko sàkk mu wuuteek bàyyima ngir mu fésal melokaanu Ki ko sàkk. Yàlla dafa ko may ruu guy sax ba fàww, xel mu ñaw, ay yëg-yëg yu xóot, te it may na ko mu mëna tànn mbir yiy sax dàkk. Yàlla bëggul woona am ay masin. Dafa bëggoon say maam, Aadama ak Awa, suuxat seen diggante ñoom ñaar waaye itam seen diggante ak Yàlla. Loolu it la bëgg ci yaw.      « Yàlla Aji mbëggeel la. » (1 Yowaana 4.8)Sa maam yu jëkk* Su fekkee ne Yàlla kenn la, lu tax mu ne : « NANU bind nit ci SUNU melokaan ak ci SUNU misaal » ? Li tax mooy ni mu nekke kenn moo kéemaane. Ci Mbind mu sell mi, baatu yawut bi ñu jëfëndikoo ngir wax ‘Yàlla’ moo di Éloyim, mu di aw tur ci bareel, te baat bi ñu jëfëndikoo ngir ‘benn’ di echad, muy tekki lu nekk benn te def ay wàll. Lu jiitu Yàlla di sàkk malaaka yi ak nit ñi, fekk na Yàlla amoon mbégte ci diggante bu mu amoon ak boppam, ak Kàddoom, ak Xelam mu Sell mi. «Yàlla ku màgg la, waaye tële nanu ci xam màggaayam … »  (yonent Yàlla Ayóoba 36.26)Ca ndoorte la, Yàlla ak nit ay xarit lañu woon. Wànte Yàlla daldi leen nattu ci seen xaritoo googu ngir may Aadama ak Awa pexem xóotal seen diggante ak Ki leen sàkk, ci ñu wóolu ko te déggal ko. Kon laata sax muy sàkk Awa, Aji Sax ji tegoon na Aadama ci tool bu mucc ayib, ak mbir yu neex lool ci gis ak ci dégg, ay bàyyima yu amul fenn ak garabi meññeef yu Aadama mëna jëfëndikoo – ba mu des benn.« Yàlla Aji Sax ji sant Aadama ne ko: Mën ngaa lekk ci bépp garabu tool, waaye bul lekk ci garabu xam lu baax ak lu bon, ndaxte bés boo ci lekkee, keroog fàww nga dee. » (Njàlbéen ga 2.16-17)Luy xew su ñàkkee dégg benn ndigalu Yàlla bi mu ko joxoon kepp ?Ndax Yàlla dafa waxoon Aadama ne bu lekkee ci doomu garab gi dafa wara ñaan/julli, woor, sàkk sarax/génne asaka, teewe ay ndajey diine, def jëf yu baax, ak ñoom seen ngir far jëf yu bon yi te yaakaar a jot yërmande Yàlla ?  Ndax loolu la ko Yàlla wax ?  Déedéet !Yàlla dafa wax Aadama ne ko BÀKKAAR dees  koy daan ak DEE. Biibal bi dafay tudde loolu  « yoonu bàkkaar ak dee. » (Room 8.2)Yoonu bàkkaar ak deeYoon boobu, di bi Yàlla jëkk a teg, lu am solo la nga xam ko, ngir gëna mëna xam sa cosaan – démb, tey ak liy ñëw.Bàkkaar (jàdd yoonu Yàlla) dafay indi ag tàqalikoo gu ëmb ñetti pàcc :1. Deewu baatin – mooy tàqalikook xelum nit ak Yàlla.2. Deewu yaram – mooy tàqalikook ruu ak yaram wi.3. Dee ba abadan – mooy nit tàqalikook Yàlla ba fàww dem « safara su dul fey, si ñu sàkkal Seytaane ak ay malaakaam. » (Macë 25.41)Ni dee mel mënees na ko misaal ak caru garab. Boo daggee caru garab, mën na niru luy dund ba tey, waaye ci dëgg dafa « dee » ndaxte tàqalikoo na ak la ko doon dundal.Yàlla àrtuwoon na Adama ne ko bàkkaar dafa koy tàqale ak Ki ko sàkk, di Ki  koy dundal. Yàlla ju mat te sell,  du sofental bàkkaar.Lu dee di tekkiTànn biGannaaw ba mu sàkkee jigéen ju taaru ci faaru Aadama jébbal ko ko, muy soxnaam, « Yàlla dafa gis lépp li mu def, fekk lépp a baax lool … Góor ak jabaram, ñoom ñaar ñépp, yaramu neen lañu defoon, te amuñu ci kersa. » (Njàlbéen gi 1.31; 2.25) Xalaatal ci àddina bu mat, ñaari way-dencante yu mat dëkk ci, ñuy màgg ci diggante bu neex ak Ki leen sàkk te Moom it di ku mat sëkk. Noonu la woon ca ndoorte la.      Ana lan moo xewoon ba loolu yàqu ?B enn bés, bi Aadama ak Awa nekkee ci wetu garab gi ñu leen aaye woon, Seytaane* dafa leen feeñu ci bindu jaan. Mu ne Awa : « Ndax Yàlla wax na bu wóor ne : Buleen lekk ci genn garab ci tool bi ?  Seytaane dafa bëggoona xel-ñaarloo Awa ci lu jëm ci li Yàlla wax ba tax mu ne ko : « Mukk ! Dungeen dee ; waaye Yàlla xam na ne, bés bu ngeen ci lekkee, seeni bët dinañu ubbiku, te dingeen mel ni Yàlla, xam lu baax ak lu bon. » (Njàlbéen gi 3.1,4-5)Seetlul fii ne Seytaane dafa jaxase njuumte ak dëgg. Am na léebu araab bu naan :  « Moytuleen ! Am na fenkat yuy wax dëgg ! » Seytaane, naxekat bu mag bi, fenoon na bi mu naan : « Mukk ! Dungeen dee » te waxoon na dëgg ci li mu ne : « dingeen xam lu baax ak lu bon. » Waaye waxul dara ci lu jëm ci mbir yu bon ya wara topp ci def bàkkaar.* Seytaane (liy tekki noon) bu jëkk, malaaka la woon, ñu dàq ko asamaan gannaaw ba mu jéemee jaamulu boppam yeneen malaaka ya, teg fale Yàlla. Malaaka ya toppoon Seytaane cig fippoom ñoom lañuy tudde rab yu bon yi.Booba nag waxtuw tànn ki nga bëgga topp jotoon na ci Aadama ak Awa.   Topp waxu Yàlla ?   …walla waxu Seytaane ? Waaye ndeysaan ñu tànn topp waxu Seytaane, ñu daldi lekk ca doomu garab, ga ñu leen terewoon.« Seeni bët daldi ubbiku, ñu xam ne, def nañu yaramu neen.  Ñu daldi ràbb xobi garabu figg, laxas ko ci seen ndigg. Gannaaw loolu ñu dégg tànki Yàlla Aji Sax, jiy doxantu ca tool ba, bi ker gi seddee, ñuy fexee nëbbu Yàlla ca biir garabi tool ba. Waaye Yàlla Aji Sax ji woo Aadama ne ko : Ana nga ? Mu tontu : Dégg naa say tànk ci tool bi, te ragal naa, ndax damaa def yaramu neen, ma daldi nëbbu. » (Njàlbéen gi 3.7-10)Lu waral rus ak ragal ?Dañu bàkkaaroon. Xaritoo gu neex ga nekkoon  seen digganteek Ki leen sàkk, nekkatul.Bàkkaar ak rusBala Aadama ak Awa di bàkkaar, matug Yàlla ak ndamam moo leen wëroon.    Ñu ngi nekkoon ci jàmm ci biir teewaayu Yàlla bu ànd ak ndam, moom mi doon ñëw ca tool ba di jokkoo ak ñoom. Waaye ba ñu déggadilee Yàlla, dañu daldi  ñàkk jàmm ci teewaayu Yàlla, te du rekk ndax seen yaramu neen ci wàllu saayir, waaye tamit ndax seen yaramu neen ci wàllu baatin.Bala ñuy moy, Aadama ak Awa Yàlla rekk a leen soxaloon, donte sax ñu defoon yaramu neen, « amuñu ci kersa. » (Njàlbéen gi 2.25) Waaye léegi, seen bopp a leen soxal te ñu yëg seen ñàkka sell fa kanam Yàlla. Noonu, ñu daldi matadi. Ñoom bëggatuñu woon nekk ci teewaayu Yàlla bu sell bi. Ni ay mbóot di dawe, di nëbbatu leeru làmp, Aadama ak Awa itam « lëndëm gi lañu taamu ndax seeni jëf yu bon. » (Yowaana 3.19) Yàlla ku ñàkk sikk la, te mat te sell mënul dékku bàkkaar. Aadama ak Awa xamoon nañu ko. Yaw nag ndax xam nga ko ? Ci Yàlla bàkkaar dafa xasaw ni méddum mbaam xuux mel ci yaw, su nekkoon ci sa biir kër. Looloo tax Mbind mu sell mi ne : « Aji Sax ji Boroom Kaaraange yi dafa sell, sell, sell ! » (yonent Yàlla Esayi 6.3)Yàlla ju SellAy bàkkaarkat yu ñàkk dooleBi nga xamee ne sunu maam yooyu bàkkaar nañu, dañu daldi mel ni bànqaasu garab bu ñu dagg. Ñu tàqalikoo ak Yàlla, fa seen Dund Soqikoo. Ni bànqaas bu ñu dagg, yaramu Aadama ak Awa tàmbaliwoon di dee. Su leen Yàlla wallusiwul woon, ñu ngi jàkkaarloowoon ak tàqalikoo ba fàww ak Yàlla ca « déegu safara sa » (Peeñu ba 20.14-15). Foofa la ruu yi bàkkaar wara nekk ba fàww, te amuñu jenn yaakaaru génn fa. Aadama ak Awa doonoon nañu ay bàkkaarkat te mënuñu woon saafara seen jafe-jafe boobu. Waaye duwoon loolu rekk.Ndegam Aadama moo doon kilifag képp ku soqikoo ci moom, bàkkaaram dafay laal askanam wépp. Ni xob wu nekk ci caru garab wi ñu dagg di ame jafe-jafe, noonu itam la nit ku nekk ku bokk ci njabootu Aadama di ame jafe-jafe. Nun ñépp ay bàkkaarkat lanu te dinanu dee nun ñépp.« …bàkkaar ci kenn nit la jaar, dugg ci àddina, indaale fi dee, te dee daldi law ci nit ñépp, ndaxte ñépp a bàkkaar. » (Room 5.12)Bàkkaar la de, du kaanseer, du xiif, du yëngu-yënguy suuf, du xare, du bomb bi gëna bon te mëna yàq lu bare ci àddina. Musiba mi gëna bon mooy bàkkaar.Bàkkaar moo fi indi toroxte. Sunu maam yu jëkk ya ak seeni sët ñoo wara jànkonte kon ak ay coono ak ay metit, ay dég, xiif, wopp, màggat ak dee.Ñu bare ci nun dem nanu ba tàmm metit yooyu tegoo ko, mu mel ni lu jaadu ci dund gi. Waaye ndax lu jaadu la jigéen di wasin boole ci metit wu tar ?             … ci garabu ‘rose’ ak ni mu taaroo ak ni mu xeeñe muy ànd ak i dég ?                                …  ci nit, ki ñu sàkk ci melokaanu Yàlla mu dee ñu war ko àtte ? Mbir yooyu gënuñu jaadu ci àddina sii ni céri yaram yu ànd ak feebaru kaanseer ci nit ku wér.Xabaar bu neex bi moo di, ca ndoorte la, Ki nu sàkk amoon pexem wallusi nu. Bés bi bàkkaar tàbbee ci doom Aadama yàq ko, la Yàlla won Aadama ak Awa as lëf ci pexeem. Ci jamonoom, Yàlla dina fi yónnee ab Musalkat, mu soqikoo ci askanu jigéen (Njàlbéen gi 3.15), mu indi pexe mi Aadama ak Awa ak seeni sët mënoona ame wall ci Seytaane, ci bàkkaar,  ci dee ak safara.  Xettalikat boobu dees na ko xame ci Almasi bi, Ki Yàlla tànn.Toroxte gi ak pexe miGannaaw gi, ci yërmandeem ak njubteem, Yàlla def lenn lu ràññeeku ngir ñi doon sooga fippu ba déggadil ko.« Yàlla Aji Sax ji defaral Aadama ak jabaram ay yérey der, solal leen ko. » (Njàlbéen gi 3.21)Aadama ak Awa jéemoon nañu nëbb seen bàkkaar ak seen gàcce ak ay xobi garab. Waaye Yàlla nanguwul woon seen pexey bopp ya ñu doon def ngir neex ko. Li Mu def moo di rendi ay bàyyima te jël der ya wodde ko Aadama ak Awa.Ndeysaan, bàyyima yu deful dara ñoo dee ndax bàkkaaru Aadama ak Awa. Foofu la Yàlla di misaale pexeem ngir wallusi bàkkaarkat yi ci yoonu bàkkaar ak dee. Deret ja tuuru, moo doon misaal li waroona am ngir sellal nit ci bàkkaaram.   Der ya di misaal li waroona am ngir muur gàcceg nit fa kanam Yàlla. La ko dale booba, am xar walla meneen mala mu ñu nangu lees waroon di rey muy wuutu ab diir bàkkaarkat bi, ba bés bi Yàlla di indi kuutlaay gu sax gi. Yàlla joxewoon na sarax bu jëkk bi ngir bàkkaar.   Te it, Moom mooy kiy joxe sarax bu mujj bi ngir bàkkaar.Sarax bu jëkk biGannaaw bi mu wonee yiw woowu, Yàlla dàq Aadama ak Awa toolu àjjana bu bakkane boobu nekk ci àddina si ñu alag ndax bàkkaar. Seen bàkkaar a leen tàqale ak Yàlla. Sunu waajur yu jëkk ya amoon nañu jafe-jafe bu réy. Nun itam.Ab diir gannaaw ga, Awa jur taawam bu góor, di Kayin. Gannaaw gi rakkam Abel juddu. Ñaari gone yu góor yi donne ci seeni waajur jikkoy bàkkaar. Ni ko léebu yiy waxe :« Janax du jur lu dul luy gas. »  te :  « Musiba du yem ci boppu boroom. »Bi Kayin ak Abel nekkee ay xaleelu góor, ñu bëgga jaamu Yàlla mi leen sàkk. Waaye ngir ñu mëna jokkoo ak Yàlla dafa laajoon ñu defe ko, ni ko Yàlla ci boppam tërale.  « … su deret tuuruwul (dee am) mbaalug bàkkaar du am (ngir boru bàkkaar). »  (Yawut yi 9.22) Kayin moom di fexee jege Yàlla ci pexem boppam. Mu jébbal Yàlla saraxu lujum yu mu beyoon. Kayin dafa meloon ni niti tey, yiy fexee yeyoo njéggalu Yàlla jaare ko ci seeni jëfi diine ak jëf yu baax, te baña xam ne bàkkaar, dee rekk a koy fey, du jëfi nit. Yàlla nanguwul saraxu Kayin. Abel nag moom, dafa jegewoon Yàlla jaare ci ngëm,  mu dëppoo ak na ko Yàlla bëgge.Xalaatal Abel mu teg loxoom ci boppu mbote mu tooñul deful dara, te di gërëm Boroom bi ci li nga xame ne, su fekkee sax moom yelloowoon na dee, tàqalikoo ak Yàlla ba fàww, Yàlla dina nangu mbote mi wuutu ko. Mbote mu amul benn bàkkaar, moo naroon a dee ci palaasu Abel.Abel xamoon na ne bàkkaar dee rekk a koy fey. Moo tax, « Aji Sax ji nangul Abel te nangulul Kayin saraxam. » (Njàlbéeen gi 4.4-5)Su fekkee sax Kayin jegewul woon Yàlla na mu ware, terewul Yàlla bëgg ko ba tey, di ko xiir ci mu réccu, maanaam, mu soppi xalaatinam te nangu yoon wi Yàlla tëral ngir mëna am njéggalam ak it njubte gi. Waaye Kayin dafa bañoona tuur deretu mbote ngir bàkkaaram. Mer jàpp ko ak réy, mu rey Abel daldi dummóoyu Yàlla.Ni ko Mbind mi waxe, Aadama ak Awa amaat « doom yu góor ak yu jigéen. » (Njàlbéen gi 5.4)  Am ci ñoom ñoo xam ne, tànnoon  nañu wóolu Yàlla te di ko déggal, waaye ña ëpp ca ñoom topp yoonu Kayin.Fukki maas gannaaw Aadama, Yàlla def ab taxaw-seetlu ci sunu njaboot, mu nekk lu tiis ci xol : « xëntewuñu lu dul lu bon. » (Njàlbéen gi 6.5) Yàlla muñal leen, waaye lu bon di yokku rekk, Mu mujj ko àtte jaare ci mbënnum ndox mu daj àddina, te bawul ku dul sunu maam Nóoyin ak njabootam, ñoom ña gëmoon Yàlla ak pexeem ma. Yàlla aaroon na tamit ñaari peer ci xeetu bàyyima bu nekk ak juróom-ñaari peer ci bàyyima ya ñu daan defe saraxu bàkkaar. Noonu lan la Nóoyin jëkkoona def ba ndox ma feree ?  « Nóoyin …defar rendikaayu sarax ngir màggal Aji Sax ji. Mu jël ci bépp rab wu sell ak bépp picc mu sell, jébbal leen Yàlla ca rendikaay ba, muy sarax su ñuy lakk. » (Njàlbéen gi 8.20)Li lépp mënoona tàmbaliwaat, terewul nit ña mujja wonaat gannaaw Ki leen sàkk. Fukki maas gannaaw Nóoyin, Yàlla woo Ibraayima mu génn kër baayam ak diineem, te wóolu Yàlla rekk. Mbind mi ne na : « Ibraayima gëm na Yàlla, te Yàlla jàppe ngëmam ni njub, ba ñu koy woowe xaritu Yàlla. » (Saak 2.23 ; Njàlbéen gi 15.6) Lu tax Yàlla jàppe Ibraayima ni ku jub ? Ndaxte Ibraayima dafa gëm Boroom bi ak waxam.Yàlla digoon na Ibraayima ne : « Dinaa la def askan wu réy, te dinaa la barkeel …te njabooti àddina yépp dinañu barkeelu ci yaw. » (Njàlbéen gi 12.2-3) Yàlla def na li mu digewoon. Xeet woowoo tax nu jot ci yonent yi, Mbind mi ak Almasi bi.Bi Ibraayima demee ba màggat lool, Yàlla sant ko lu jafee def. Mu ne ko mu dem ci benn tund, samp fa rendikaayu sarax te saraxe fa doomam ! Ibraayima déggal ko ndaxte xamoon na ne Yàlla ku jub la te baax, te mënees na ko wóolu. Ñetti fan gannaaw ga, baay beek doom ji ànd di dem, doomu Ibraayima laaj baayam laaj bu am solo : « … ana mbote mi nuy saraxal ? Ibraayima tontu ko ne : Sama doom, Yàlla dina indi moom ci boppam mbote mi ngir sarax si. » (Njàlbéen gi 22.7-8)Mën na am mas ngaa dégg nettali bi. Yàlla daldi jox Ibraayima kuuyum xar mi ñu wara rendi  « … ci palaasu doomam. Ibraayima tudde béréb ba Yahvé-Jiré [Aji Sax ji dina ko indi]. Moo tax ñuy wax ba tey jii : Ca tundu Aji Sax ji dina ko indi. » (Njàlbéen gi 22.13-14)Bi muy wax « dina ko indi » te waxul « indi na ko », Ibraayimaa ngi doon yégle lu jiitu bés bi Almasi bi, « Mbotem Yàlla mi », waree tuur deretu boppam ni sarax bu mujj bi ngir bàkkaar yi, ne du ngir feyal kenn rekk, waaye ngir nekk pey gu mat sëkk ngir ñépp. Noonu, « képp ku ko gëm am dund gu dul jeex te doo sànku mukk. » (Yowaana 1.29 ; 3.16)Yàlla sàmm na waxam bi mu digee Ibraayima ne dina def askanam « xeet wu réya-réy », du cib lim rekk, waaye ci maanaa. Yàlla dafa bëggoona jëfandikoo woowu xeet ngir won ñeneen ñi mooy kan te nan la mëna terale bàkkaarkat yi.Ca jamonoy Musaa, Yàlla joxewoon na fukki ndigal (Gàddaay gi 20), te ne woon : « Dees na móolu képp ku matalul wax yépp yi nekk ci yoon wi … » (5 Téere Musaa 27.26) Bàkkaar dafay dox diggante nit ak Yàlla. Boroom bi, Moom mi sell, sellaay rekk la waxal, dégg ndigal bu wér.« Ndaxte ku sàmm yoon wépp, waaye xëtt ci lenn ndigal rekk, jàdd nga yoon wépp. » (Saag 2.10)Ak loo mëna baax, mënoo jot mat, gi Yàlla di laaj ci yaw. Ni seetu di wonee tilim te du ko mëna dindi, noonu la yoon wi di feeñale bàkkaar bi ci sa xol, waaye mënu ko dindi. Fukki ndigal yi dafa nuy xamal ne, ay bàkkaarkat yu tële lanu ci fajal sunu bopp sunub jafe-jafe. Fàww ab musalkat am.Ndegam askan wa wépp a moyoon ay sàrtam, Yàlla sant Musaa mu defar « benn rendikaayu sarax, rendi fa [ay] sarax. » (Gàddaay gi 20.24)  Amul woon lu dul pexem sarax, moo mënoona far peyug bàkkaar giy dee. Bàyyima bu sikkul rekk lees mënoona saraxe Yàlla jaare ca daan bàkkaar te du daan bàkkaarkat bi. Nit ki dafa waroona tànn li di nag, béy, xar walla picc mu feebarul làggiwul. Bu tegee loxoom ci boppu mala mi, loolu dafa doon wone ngëmam ci ni Yàlla tërale ni ñuy jote njubte ak yërmande. Yàlla day def, bàkkaari nit ki toxu, dem ci mala mi, ñu daldi ko rendi ci saa si, mu dee ci palaasu nit ka.« Ndaxte dundu bépp mbindeef mu ngi nekk ci deretam. Jox naa leen ko ci lakkukaayu sarax ba, ngir nekk liy jéggale ngir seeni ruu, ndaxte foofu la deret di jéggale. » (Giiru Léwi 17.11)Baatu jéggale bi ñu fi jëfandikoo mu ngiy tekki muuraay. Kon deretu mala mu sikkul mënoon na muur bàkkaar, waaye mënu ko dindi. « … Ndaxte deretu yëkk yi ak ju sikket yi mënuñoo dindi bàkkaar yi. » (Yawut yi 10.4)  Bàyyima kenn sàkku ko ci melokaanu Yàlla.  « Mbote » mu mat (Esayi 53.7),   mi Yàlla digewoon rekk moo mënoona musal nit ci bàkkaar ba fàww.«Janq bi dina ëmb, jur doom ju góor, ñu tudde ko Emanuwel. » (Emanuwel a ngi tekki « Yàlla ganesi na nu. ») - Esayi 7.14 (700 at lu jiitu Yeesu Kirist)« Céy yaw, Betleyem … ci yaw laay génnee ki … cosaanoo ca jamono yu yàgg ya, ba dara nekkagul. » - Mise 5.1 (700 at lu jiitu Y. K.)« Seen Yàlla … dina ñëw moom ci boppam, musal leen. Noonu bëti gumba yi dinañu ubbiku, noppi ñi tëx di dégg ; booba làggi dina tëb ni kéwél, te làmmiñu ku luu wax ak mbég. » - Esayi 35.4-6 (700 at lu jiitu Y. K.)« Bënn nañu samay loxo ak samay tànk. » - Sabóor 22.17 (1000 at lu jiitu Y. K.) « ... mel ni mbote mu ñuy yóbbu ca rendikaay ba … moona sunuy bàkkaar a ko taxa gaañu, mu ne làcc ndax sunuy ñaawteef … » - Esayi 53.7,5 (700 at lu jiitu. Y. K.)Gannaaw jamonoy yonent Yàlla Musaa, Yàlla tànnoon na yeneen yonent yu bare, sol leen Xelam ngir ñu yégle yeneen mbir yu am solo te jëm ci ñëwu Almasi biy nara musal « xeetam ci seeni bàkkaar. » (Macë 1.21)  As lëf ci yégle yooyoo ngi nii :Gannaaw ay junniy ati waajal, jamono ja Yàlla tànnoon agsi ngir mu yónni Almaseem ci kaw suuf. Waaye ana kooku moo di kan ? Te naka lay ñëwe ? Xanaa ni ko yonent ya yégleewoon, mu ngiy juddoo cib janq bu askanoo ci Ibraayima ak buur ba Dawuda. Musalkat bi, dees ko waroona jure noo xam ne du donn jikkoy bàkkaarkat, bi ci Aadama. Mu wara soqikoo ci jigéen rekk.« … Yàlla yónni na malaakaam Jibril ca dëkku Nasaret ca diiwaanu Galile. Mu yebal ko ca janq bu ñu may waa ju bokk ci askanu Daawuda te ñu koy wax Yuusufa, waaye àndaguñu. Janq baa ngi tudd Maryaama ...Malaaka ma dikk ca moom, ne ko: Jàmm ngaam, yaw mi Boroom bi defal aw yiw; mu ngi ak yaw. …  Dinga ëmb, jur doom ju góor. Nanga ko tudde Yeesu. Ku màgg lay nekki, te dinañu ko wooye Doomu Aji Kawe ji. Maryaama laaj malaaka ma, ne ko : Naka la loolu mana ame ? Man de, janq laa ba tey.Malaaka ma tontu ko ne: Xel mu Sell mi dina wàcc ci yaw, te Aji Kawe ji dina la yiir ci kàttanam. Moo tax xale biy juddu dinañu ko wooye Ku sell ki, Doomu Yàlla ji … ndaxte dara tëwul Yàlla. » (Linjilu Luug* 1.26-37)* Ci ñaareelu xaaju Téereem (Kóllëre gu Bees gi), Yàlla dafa jëfandikoo Macë, Mark, Luug ak Yowaana ñu bind nettalib Yeesu Almasi bi. Jenn Yàlla jiy dëgg moom la neex mu biral dëggam gi, jaare ko ci seede yu bare. Turu Almasi bi moo doon Yeesu, liy tekki Aji Sax ji moo di mucc. Te nan lees ko daan woowe ? Seetlul li malaaka Jibril waxoon Maryaama : « Moo tax xale biy juddu dinañu ko wooye Ku sell ki, Doomu Yàlla ji. »Yàlla dafa bëgg xeet yépp ci àddina si gëm ne Yeesu Doomam la. Wànte, ñu bare dañu baña nangu loolu. Ndaxte dañu foog ne tur wi di « Doomu Yàlla » dafay tekki ne Yàlla dafa takk soxna am ca doom. Mukk ! Du loolu la Biibal bi di jàngale de !Ci atum 1984, ku siiw te bokk réewum Senegaal dafa faatu ci aksidaan oto.* Këri yéenekaay yiy bind, tagg jullit boobu, ci li mu doonoon « doomu Senegaal bu mag ». Ndax loolu dafa doon tekki ne Senegaal dafa takk jabar ba jur ca doom ? Déedéet ! Waa Senegaal yi amuñu benn jafe-jafe ci woowe noonu kenn ci ñoom ku ñu nawoon. Xamoon nañu bu baax lan mooy « doomu Senegaal », te it xamoon nañu lu mu tekkiwul. Noonu it, bi Yàlla woowee Almasi bi « Doomam » danu wara xam li mu tekki ak li mu tekkiwul. Warunu ñàkkal faayda tur yi ak waxin, yi Yàlla Aji Kàttan ji yëkkati.Ci Mbind mi, am na ci lu ëpp 300 tur yu ñu jagle Almasi bi. Bu ci nekk am na lu muy wone ciy meloom ak li ko taxa dikk fii. Ci misaal, tur wi di « Doomu Yàlla » dafay fésal ni mu nekke buur bi jóge asamaan. Waaye dees koy tudde itam « Doomu nit ki », tur woowu dafay fésal ag suufeeloom, moom ki tànn juddu ci biir nit ñu am jikkoy bàkkaarkat.« Ndaxte noonu la Doomu nit ki ñëwe sax, du ngir ñu nekk ay surgaam, waaye ngir muy seen surga, ba joxe bakkanam ngir njotug ñu bare. … Genn mbëggeel mënula weesu joxe sa bakkan ngir say xarit. » (Mark 10.45; Yowaana 15.13)Niki Doomu Yàlla, dafa mel ni Yàlla mel, waaye niki Doomu nit ki, dafa mel ni nit mel. Almasi bi mooy « benn Rammukat kepp diggante Yàlla ak nit ñi. » (1 Timote 2.5) Yeesu Kirist rekk mooy ku jube ni ko Yàlla bëgge te noonu mën na faj soxla doom Aadama bi jot yërmande Yàlla. Naka ñi foog ne Yàlla yelloowul def boppam doom Aadama dañu ñàkka dégg kuy Yàlla ak pexem Yàlla. Ki la sàkk, moom mi xalaatul woon ci kaweem ba mu daan doxantu ak a waxtaan ak Aadama ak Awa, moo tànnal boppam dëkksi ak sunu maam yu daanuwoon yooya ci bàkkaar ngir mën leena wallu (nun itam) ci nootaangeg Seytaane, gu bàkkaar ak gu dee.  « Yàlla Aji mbëggeel la. » (1 Yowaana 4.8)Yonent yi dañu yéglewoon ne Almasi dina juddoo Betleyem, waaye Maryaama moom ma ngay dëkk Nasaret. Loolu du woon dara ci Yàlla. Ba waxtu wa jotee rekk, dafa daldi def ba buuru Room ba, dogal ne na ku dellu ca dëkk ba mu juddoo binduji fa ndax peyum limpo ya. Noonu, Maryaama ànd ak Yuusufa jëm bëj-gànnaaru réew ma, ca Betleyem.« Bi ñu nekkee Betleyem, waxtu wa mu waree mucc agsi. Mu taawloo doom ju góor,  mu laxas ko ci ay laytaay, tëral ko ca lekkukaayu jur ga,  ndaxte xajuñu woon ca dalukaay ba. Fekk booba amoon na ca gox ba ay sàmm yu daan fanaan ca tool ya, di wottu jur ga. Noonu benn malaakam Boroom bi feeñu leen, ndamu Boroom bi daldi leer, melax, wër leen. Tiitaange ju réy jàpp leen. Waaye malaaka mi ne leen: Buleen tiit, ndaxte dama leen di xamal xebaar bu baax, buy indi mbég mu réy ci nit ñépp. Tey jii ca dëkku Dawuda, ab Musalkat juddul na leen fa, te mooy Almasi bi, di Boroom bi !  … Bi mu waxee loolu, yeneen malaaka yu bare yu jóge asamaan, ànd ak moom, di sant Yàlla naan : Nañu màggal Yàlla ca asamaan su kawe sa, te ci àddina, na jàmm ji wàcc ci nit, ñi mu nangu ndax yiwam ! » (Luug 2.6-11,13-14)Kan moo nekkoon doom jooju judduwoon ci lekkukaayu jur ga te malaaka ya yéglewoon ñëwam ?Seetluwaatal la malaaka ma waxoon sàmm ya : « Mooy Almasi bi, di Boroom bi ! »« Ca njàlbéen ga fekk na Kàddu gi nekk, te Kàddu gi mu nga woon ak Yàlla, te Kàddu gi Yàlla la woon. Moo di ki nekkoon ak Yàlla ca njàlbéen ga. Ci moom lañu sàkke lépp. Amul dara lu ñu sàkk lu jaarul ci moom. Ci moom la dund gi nekk, te dund googu mooy leeral nit ñi. Leer gi feeñ na ci biir lëndëm gi, te lëndëm gi jàppu ko… Kàddu gi ñëw, doon nit, dëkk ci sunu biir. Gis nañu ndamam, mu fees ak yiw ak dëgg, ndam li Baay bi jox jenn Doomam ji mu  am kepp. » (Yowaana 1.1-5,14)Kenn kepp, ki juddu te amul baayu nit du keneen ku dul Kàddu gi ñu sàkke àddina wërngël-kepp. Mooy ki soqikoo ci jigéen ja te Yàlla digewoon ko bés ba bàkkaar duggee ci njabootu doom Aadama. Mooy « Mbotem Yàlla, mi ñu nar a rey, ngir dindi bàkkaaru àddina. » (Yowaana 1.29)Ni Seytaane fiirewoon Aadama, noonu la jéemewoon itam daaneel Yeesu ci bàkkaar. Waaye Yeesu nangulul Seytaane. Boroom bi Yeesu, ci dundam gépp dafa topp fukki ndigal yépp ak beneen ndigalu Yàllaa bu mu mënoona doon, biir ak biti nag. Moom sax « jaar na ci nattu ni nun ci bépp fànn, waaye deful bàkkaar. » (Yawut yi 4.15) Ndegam amul woon bàkkaar, yeyoowul woon dee. Moona, loolu nag tembe mooy li waral mu ñëw.Bi Yeesu amee 30 at, ci la tàmbali woon tukki, di génn Nasaret ga mu dëkkoon, di jàngale, di woo nit ñi ñu topp ko, di dàq ay rab, di dekkal ay néew, di faj ay tëx ak a faj i gumba. Yeesu dafa doon def kéemaan yooyu ndax nit ñi xam ki mu doon te gëm ko.Ana kan ku dul Yàlla moo mëna faj xiifu 5000 góor ci benn añu gune gu góor gu ndaw ? Yeesu def na ko. Ana keneen ku dul Yàlla ku mëna dalal sàmbaraax ? Yeesu def na ko. Xeetu jàngoro bu nekk Yeesu faj na ko. Jëfandikoowul woon ay garab walla xërëm. Kàddoom la ko doon defe. Ndegam mooy Kàddu gi ñu sàkke àddina, kon kay li ñu sàkk lépp war na koo mëna déggal ndax ci sañ-sañam lañu nekk. Waaye nag, li taxa jóg Almasi bi dëgg-dëgg du faj jafe-jafey yaram yu nit ñi, wànte defaraat seen diggante ak Yàlla.« Ñu indil ko ku tëdd ci basaη, fekk yaramam wépp làggi.  Bi Yeesu gisee seen ngëm, mu ne ku làggi ka: Na sa xel dal, sama waay, baal nañu la say bàkkaar.  Bi mu waxee loolu, ay xudbakat daldi ne ci seen biir: Nit kii mu ngi sosal Yàlla !  Waaye Yeesu xam seen xalaat, ne leen: Lu tax ngeen am xalaat yu bon ci seen xol ? Ma wax ne: Baal nañu la say bàkkaar; walla ma ne: Jógal te dox; lan moo ci gëna yomb ?  Waaye xamleen ne, Doomu nit ki am na ci àddina sañ sañu baale bàkkaar yi. Ci kaw loolu Yeesu ne ku làggi ka: Jógal, jël sa basaη te nga ñibbi.  Noonu làggi ba daldi jóg, ñibbi.  Ba mbooloo ma gisee loolu, ñu daldi ragal te  màggal Yàlla … » (Macë 9.2-8)Amul kenn ku mësa waxe ni Yeesu. Ci misaal, moom ne na : « …Maay yoon wi, dëgg gi ak dund gi. Kenn du ñëw ci Yàlla Baay bi te jaarul ci man. » (Yowaana 14.6) Yeesu wuute na ak yeneen kilifa diine yiy wax : « Defleen lii ! Buleen def laa ! Toppleen sàrt yii ! Yoon wi ngeen wara topp a ngii ! » Yeesu rekk a mënoona wax : « Man maay yoon wi. » Yeesu rekk a mënoona wax : « Man maay ndekkite li ak dund gi. Ku ma gëm dina dund su deewee sax », ba noppi dekkal ku dee ba def ñeenti fan ci bàmmeel. (Yowaana 11.25) Ay jëfam dañu doon dëggal ay waxam.Yeesu wax na itam : « Man maay leeru àddina si. Ku ma topp doo dox cig lëndëm waaye dinga am leeru dund. » (Yowaana 8.12)Yonent yi dañu meloon ni weer wi, di lerxat leeru Yàlla ci biir àddina su lëndëm si. Waaye Almasi bi moom ci Mbindi yonent yi dañu koy tudde «… jantub njub …» ak « … jant bu fenk.» (Malasi 4.2; Luug 1.78) Yeesu mooy « leeru àddina », fa leer ci boppam soqikoo ak dund gi. Leer googa leeraloon àddina ca bés bu jëkk ba ñuy sàkk àddina mu ngi làquwoon ci Yeesu ! Almasi bi Yeesu ñëwoon na tasaare lëndëmu bàkkaar te delloo nu fa Yàlla. Noonu Boroom bi Yeesu nangu ñu jàpp ko, àtte ko, ñaawal ko, dóor ko ay yar, solal ko mbaxanam dég, futti ko, te daaj ko cib bant ca kaw tund woowa nga xam ne, ñaari junni at lu ko jiitu, yonent Yàlla Ibraayima yéglewoon na fa ne, « Yàlla dina indi moom ci boppam mbote mi ngir sarax si. » (Njàlbéen gi 22.8) Yàlla gàntuwoon na doomu Ibraayima, wànte « gàntulunu Doomam, waaye mu joxe ko, mu dee ngir nun. » (Room 8.32)Waxi yonent, ya Ibraayima waxoon, mat na. Yàlla mayoon na waa àddina Mbote, kuutlaay gu mat sëkk. Ci waxtu wa Yeesu doon tegoo coono ba nu yelloowoon, Yàlla muur àddina ak lëndëm. Yeesu gàddul na boppam sunu bàkkaar ak sunu gàcce. Boroom bi Yeesu, mi amul woon bàkkaar, gàddu na àtteb Yàlla ci bàkkaar ndax nu mucc ci yoonu bàkkaar ak dee. Yeesu yenu na sunu safara ndax nu bañ ko yenu diirub laaxira. Laata muy dog, Yeesu yuuxu woon na yuuxu ndam : « Lépp mat na ! » (Yowaana 19.30) Yeesu feyoon na lépp li àddina amoon ni boru bàkkaar ! Li ko dale keroog, beneen saraxu bàkkaar amatul njariñ te deesu ko sax nangu. Xarum Ibraayima ma, kenn nit kese la deewaloon; Mbotem Yàlla mi moom, nit ñépp la deewal.Yeesu deewoon na. Ñu jële néewam ba ca bant ba, muur ko ak càngaay lu set, dugal ko ca bàmmeel ba. Doj wu réy wa ñu ubewoon bàmmeel ba, ñu tay ko ba mu dëgër. Léegi nag ñetti fan jàll na. Dibéer ca fajar, jigéen ñu daan topp Yeesu ak takkute daldi dem ca bàmmeel ba. Ba ñu àggee ñu gis ne randal nañu doj wu réy wa te bàmmeel ba ne wéyéη !  Dara desu fa woon lu dul càngaay la.Noonu benn malaaka feeñu leen naan : «Buleen tiit. Xam naa ne, yeen a ngi wut Yeesu, ma ñu daajoon ca bant ba, waaye nekkatu fi, ndaxte dekki na, ni mu ko waxe woon. Ñëwleen seet fi mu tëddoon, te ngeen dem bu gaaw, wax ay taalibeem ne, dekki na te jiituji na leen Galile; foofa ngeen koy gise. Lii laa leen doon wax. » (Macë 28.5-7) Bi jigéen ñay daw di waxi ñeneen ña li xew, Yeesu taseek ñoom. « Jigéen ña jegesi, laxasu cay tànkam, di ko màggal. » (Macë 28.9)Yeesu def na lu kenn ci sunuy maam mënul woona def : dafa daan Seytaane, bàkkaar ak dee ! Yeesu wax na lu kenn ci yonent yi mënul woona wax : « Bul ragal dara. Maay ki jëkk te maay mujj. Maay Aji Kiy Dund. Dee woon naa, waaye maa ngii di dund ba fàww, yor caabiy dee ak ju barsàq. » (Peeñu bi 1.17-18) Li Yeesu daan dee moo tax ñi ko gëm amuñu dara lu ñuy ragal, ci dund gii ak gi di ñëw.Gannaaw ndekkiteem, Yeesu feeñu na ay taalibeem lu mat 40 fan. Mu doon leen dimbali ngir ñu gëna dégg Mbind mi, di leen won ne yonent yi (Ibraayima, Musaa, Daawuda, añs.) yéglewoon nañu ne Almasi bi dafa waroona dee te dekki. Yeesu dig leen itam ne dina leen yónnee Xelam mu sell mi ngir mu dëkk ci ñoom, soppi leen ba ñu mel ni moom te may leen dooley yégle xabaar bu baax bi ci xeet yépp. Ñépp ñi réccu (dañuy am ag soppiku ci xalaatin ak ci jubluwaay) te gëm Mbote mu mat mi deewoon ci seen palaas ba daan dee, ñooñu, dees na leen jéggal, àtte leen jub, te ñu am diggante ak Yàlla.C ii ndoortel téere su tuut sii, laajoon nanu la ndax xam nga sa turi maamaati   maam. Nga xam leen walla ñàkk leena xam, loolu barewul njariñ. Waaye am na tur wu Yàlla wax ne njarñam amul kem, tur wu mëna soppi sa dund tey ak ëllëg ba fàww. Tur woowu mooy Yeesu, liy tekki Aji Sax ji moo di mucc. « Yonent yépp seedeel nañu ko ne, ku ko gëm, Yàlla dina la baal say bàkkaar ci turam (ci turu Yeesu Kirist) … Mucc amul ci keneen, ndaxte ci ron asamaan amul weneen tur, wu ñu maye ci nit ñi, wu nu wara mucce. » (Jëf ya 10.43; 4.10,12) « Maa ngi leen di bind yëf yii, yeen ñi gëm turu Doomu Yàlla ji, ngir ngeen xam ne, am ngeen dund gu dul jeex. » (1 Yowaana 5.13)Waawaaw, mën nga xam fan ngay nekk diirub laaxira. Yàlla mi la sàkk dafa bëgg nga wóolu ko, bàyyi cosaanam soppi sa cosaan. Soo bàyyee wóolu sa jëfi bopp ak say gëm-gëm te nga wékk sa yaakaar ci Boroom bi Yeesu Kirist ak li mu la defal jaare ci deewam ak ndekkiteem, ba tax mu lay wax naan :Bi Aadama ak Awa déggadilee Yàlla mi leen sàkk, dañu indiloon seen bopp jafe-jafe boo xam ne ñaari pàcc la : bàkkaar ak gàcce.Seen bàkkaar a leen xiiroon ci nëbbu.Seen gàcce gaa taxoon ñuy nëbb seen yaramu neen.Ci njubteem, Yàlla dafa bañoona nangu yérey xob ya Aadamaak soxnaam defaroon, waaye ci yëmandeem, Yàlla solal leen yérey deri mala ya mu leen sarxaloon.Deretu mala ya moo doon misaal li waroona nekk ngir sellal leen ci seen bàkkaar, te der ya ñoo doon misaal li waroona am ngir muur seen gàcce. Nun séddu nanu ci bàkkaaru sunu maam yooyu ak ci seen gàcce. Niy bàkkaarkat, jotunu njubteg Yàlla te mënunu dund ci teewaayam bu sell. Danu soxla njéggalam ak matam. Waaye naka ?Naka lees la mëna sellale ci bàkkaar bi la tàqaleek Yàlla Aji Sell ji ?Naka lees la mëna jàppe ni ku jub ba nga mëna dund ci teewaayam ba fàww ?Ci kaw bant ba, Yeesu sonn na fa ndax sa bàkkaar te it fa la tegoo sa gàcce. Waaye ndegam amul woon bàkkaar, dee mënu ko woon tëye ca biir bàmmeel ba. Jaare ko ci deewam ak ndekkiteem, léegi dafa la bëgga sellal te solal la, weccee say bàkkaar ak njubteem. Wànte danga wara gëm li Yàlla bind. Ndax gëm nga ko ? « Ana kan moo gëm sunu xabaar ? … Sunuy bàkkaar a tax mu gaañu … Nun ñépp a réeroon ni ay xar, ku nekk aw sa yoonu bopp, te Aji Sax ji yen ko sunuy njubadi, nun ñépp. … Sama ruu mu ngi bég ci sama Yàlla ; Ndaxte sàng na ma yérey mucc, ràng ma màntób njub… » (Esayi 53.1,5-6; 61.10) « Ci moom ngeen jaare, ba mucc, bu ngeen téyee bu dëgër njàngale mi, ni ma leen ko yégale. … Kirist dee na ngir dindi sunuy bàkkaar, ni ko Mbindmi tërale,            suul nañu ko, mu dekki ca ñetteelu fan ba,     ni ko Mbind mi tërale. » (1 Korent 15.2-4)Loo xalaat ci Yeesu ?Loo xalaat ci dundam, ci deewam,       ak ci ndekkiteem ?Nan la cosaanam laale sa cosaan ?Assalaamu alaykum mbokku juliit yi, mbokku taalibe yiNoo ngi léen di nuyu, di lėen siyaarNun ak Allaaji Jibi SÉY mi dajale téere bu am solo bii, darajaalee nu, nu defal ko jiital gi noo bokkoon nekk ca atum  ca Daara ju mag ja ñu dup-pee Kàngam boobu di Seex Anta JÓOB ca NdakaaruMu doonoon ku nu fa ràññee woon lool ci yaram aki tegginam ndax Yàlla dogal na at moomu noo bokkoon benn néeg muy HDoonoon na ca jamono yooya ku mas di def yitte ju bari ci gëstu aka sàkku xam-xam te yit fas yéene koo jëfeeLoolu moo sabab dajeem ak sunu Wasiila bi nu bokk yar ci tasawuuf muy Seex Muusaa Ture ca Daaraam ja di Maslakul Hudaa Sóobuwaayu Njub.Njariñ yi nekk ci téere bii maneesu koo takk ndax Seex Axmadu Bàmba Xaadimu Rasuul nee woon na Zaa nafhin bilaa dararin la mooy Boroom njariñ bu amul lor te bokk na li ciy jottalee mooy xam ay jàngaleem di léen topp, xam itam ay jaar-jaaram ba man di ko roy ci waxin ak jëfin te téere bii loolu kepp la làmbooTënkal nanu ci biir la Sëriñ Muxammadul Amiin JÓOB Dagana indi ci jaar-jaari Sëriñ bi ca téereem bu am solo boobu di Irwaa’u Nadiim, indil nu ay taarix ci Sëriñ bi yuy yare aka soññe yu mata xam lool rawatina bayitu Sëriñ bi yi mu ci dajale tekki léen ci wolof ba xam gi mana jàppandi ci képp ku yër téere biLi ci mata bàyyiwaat xel mooy lu baax moom xam ko mu ne ci sa xel rek nga di ko waxtaane walla di ko nettali doyul, fas yéene koo topp mooy taxa jariñu dëgg-dëgg, ci loolu laay soññu sama bopp ak képp ku téere bii tege sa loxo.Fonk gi mu fonk rėewam tax na mu bind tėere bi ci làkk wi askan wi di gëna jëfandikoo ngir bëgg ñépp jariñu ci géeju ngëneel gii di Seex Axmadu Bàmba Xaadimu Rasuul.Noo ngi ñaan sunu Boroom mu barkeel téere bi, matal yéene ji tax bo-room ligéey ko te may nu ci dégg ak topp ci barke Laa ilaaha ilaaLaa.Seydinaa Aliyun CUUNJëwriñ ci Daara Maslakul Hudaa (Sóobuwaayu Njub)Asalaamu alaykum mbokku jullit yi mbokku taalibe yi, téeree ngii boo xam ni njariñ yi mu làmboo bari nañu lool rawati na boo seetloo fii jamono tollu ci yàqute ak ni réer gi yaatooDeesu ci fekk lenn lu dul ay jàngale Seex Axmadu Bàmba Xaadimu Rasuul, nu tuxalee léen ci yenn ciy téere yu Sëriñ Alaaji Mbàk-ke Xaadimul Xadiim defTopp nanu ci yu bari niki juróomi xaaji «Waxtaani Sëriñ Tuubaa», juróom benni xaaji «Jotaayu Texe», Juróom ñaari xaaji «Diyaa-fatu Samadiya» ak ñetti xaaj yu njëkk yu «Garabug Tuubaa»Téere yii nu lim bu nu xayma woon la fa nekk ci ay waxtaan ak ay jàngale Sëriñ bi daanaka li koy teree mat ñaari junni ak juróomi téeméer bariwulNu tànn ca yoo yee yépp juróomi téeméer yoo xam ni taalibe bu ne war na cee jot, jàpp ko te fexe léen a jariñoo.Xaaj bi nu jiital ci téere bi mooy jaar-jaar yi Sëriñ bi def nu tuxalee ko ci téereb Irwaa’u Nadiim min azbi xubbil Xadiim bu Sëriñ Muxammadul Amiin Jóob Dagana.Su ko defee xam gi nu xam ni jàngee xam-xam ci làkk wi nga dégg moo gën a jàppandi ci kenn ku ne ci nun te Sëriñ bi wax na ci wolof yu am a am solo te déggoon ko lool donte bind na lu sakkan ci arab moo tax nu indi ci téere bi wax yu bari njariñ lool yu mu waxoon ci wolofBayit yi tam nu tekki léen ci sunu làkk wi ba ku ko yër man koo xam ngir nga man koo jëfeejiSëriñ bi dafay ku xereñ lool ci jàngale, kàddoom di ñam wu sell wu xel man a dundee, nekk it leer gu bir gu man a defar xolu képp ku koy gëstu fas yéene koo topp.Muriid bi dëggal du kenn ku dul kiy jëfee ndigali Sëriñ bi te du jege lenn lu mu tere bu wéetee ak bu wéttalikooSu ko defee laaj bi mat a laaj mooy ndax muriid bi bu umpalee fa ko Sëriñ bi awloo ak fa mu ko teggiloo di na xam nan lay def ba am ngërëmam ? Moo tax gëstu léen du man a ñàkk mukku ba bu jëf wala wax jotee nga xam bu wér a wér lan la ci Sëriñ bi digle ak lan la ci tere ngir nga man koo defee na mu gën a dëppook njàngaleemKu ci góorgóorlu te sax ci ba làq ngërëmal Sëriñ bi, làqaale na ngërëmal Boroomam ak ngërëmal Yonent bi SAWS ndax Sëriñ bi Yoon wi mu rëdd képp ku ci jaar ba mu gërëm la Yàlla sunu Boroom gërëm la, Yonent bi SAWS gërëm la ndax wuutewul ak ñoom ci dara wax na ni, Li Yàlla sopp laa sopp, li ma sopp it la Yàlla sopp ci lu amul benn lor wala fo (Chi’tu lazii chaa’al Ilaahu wal’Ilaahu yachaa’u maa chi’tu bilaa durin wa laahi)Waxal na boppam ni, ni nit di tolleek waayam foo xam ni lu neex kii neex ka ca des, lu naqari kii naqari ka ca des, Sëriñ bi nee na tollu na fa ak BoroomamLii di tektal bu wér buy wone ni nekk ci li Sëriñ gërëm mooy nekk ca la Yàlla gërëm ndéem gëstu nga ko ba xam ko te di ko topp saa su ne tey moytoo bokk ci ñi jaawale nekk ca la seen bakkan gërëm ak la Sëriñ bi gërëm ndax mooy jur woru fii ci àdduna ak ëllëg te ku xool njalbéenu Nahju wax na ci ni man fahala maa chaa’a laqiya maa saa’a, ku def la la neex di nga dajeek lu la naqari. Leneen li tam mooy ab muriid du ñàkkub sëriñ mukku ndax lay tax sag muriid wér ci sëriñ bu mat sëriñ lay bàyyikoo ba tax na bari na ay bayitam yuy tektale loo lu ca Nahju, ca Maghaaliku niiran, ca Xuqal Bukaa’u, ca Msaalikul Jinaan ak ciy ndénkaanam yu bari tam, kon fàwwu taalibe bi fexee gëstu kan la Sëriñ bi jàngale ni mooy sëriñ bi yayoo topp, topp gay jur njariñ tay ay ëllëg ci Yoon wiLii di lu Sëriñ bi jàngale ay yoon ci mbindam yu bari xayna sunug ñàkka dégg arab moo nu ci teree jote ndax ci làkk woo wu la bind ay jàngaleem yu bari.Loo lu waral na ñu baree bari sopp Sëriñ bi te umpale yoon wi lool ba tay jii xeetu muriid bu ne man nga koo gis te réeree jàngale Sëriñ bi kepp moo ko waralBari na lool tay jii loo xam ni Sëriñ masu koo jege masu ko digle te boo ca demoon ñuy wuyoo taalibe nga cay fekk, bari na barab yoo xam ni mbooloo nga fay daje di fa nekkee lu Yàlla gërëmul te léeg-léeg turu Sëriñ bi jib fa, muy lu ñaaw te umpale ko rekka ko waralBépp barab bu waay nekk te leer na ko ni bu ca woo woon Sëriñ bi du ko fa fekksi mukku ngala na ko wormaal ba bu mu ko fa tudduXoolal waxam jii ca xasiidag Wa Kaana Xàqan : Nafayta ibliisa lihayrii abadaa, fii chahri zaa wa kulu man lam yahbudaa (dàq nga ibliis jëmee ko ci keneen ku dul man ak képp ku dul jaamu Boroomam)Waxaat ba tay ca biir ni Najjayta man biya tahalaquu mahaa mina chayaatiini fachukriy’asmahaa (Musal nga mbooleem ñi aju ci man ci seytaane yépp), nu war cee jàngee ni aju ci Sëriñ bi dëgg-dëgg manu la ànd mukku ak sóobu yoon woo xam ni du leneen lu dul mbiri seytaaneDa cee am loo xam ni bëgg ñu fay la loo jëful lay nurool la ndax su dee da ngaa gis bayit wala am ku la ni Sëriñ bi nee na ku aju ci moom muccu nga te yit loolu di lu wér ndax wax na lu mel noona ci barab yu bari niki kullu muriidin bii yaluuzu yashadu wa innahuu minal azaa mubahadu (bépp muriid bu aju ci man texe na te yit kuñu soril lor la) waaye li ci mat di leeral mooy lan mooy dëgg-dëggi aju ci Sëriñ bi ndax bari na ci ñuy nekk ca la léen neex njort ni bu allaaxiraa Sëriñ bi xettali léen, ndimbal da cee war di fekk loxol boroom ndax boo demee ca Mawaahibul Xuduus Sëriñ bi giñ na ni Tallaahi laysa yanfahu chaxchu haddaa inda xuluuli ramsihii hayrul hudaa (giñ naa ci Yàlla ni dara du jariñ jëmm ji ñuy yoor ci bàmmeelam ëllëg ndare njub)Su ko defee njub loolee di la fa jariñ, yoon wa la cay tax a yegg Sëriñ bi wax na ko, bind ko, jëf ko soo ko gëstuwul bi ngay dundu ba xam ko, topp ko, nekk ci àdduna di wéy ci réer ak a topp say bànneexu bakkan ba xëy faatu, la nga jëf kepp ngay fekk sa bàmmeelNdax sunu Boroom nee na ci Alxuraan Wa an laysa lil’insaani ilaa maa sahaa (Nit amul leneen lu dul ay jëfam) mu dëppook li nu Yonent bi saws jàngal ni nit ki su faatoo dara du ko fekk ci biir bàmmeelam lu dul ay jëfam Am na soxna su masa ñëw ci Sëriñ bi ni ko damaa gént nu ànd ak yaw di mbooloo mu bari di dem ba duggu ci lëndëm gu tar ba kenn gisatul sa mo-room, nistuut nu génn lëndëm ga ma gis ñu tuuti topp laSëriñ bi ni ko loolu firi na boppam, damaa jóg di dem am ñu ma topp, àdduna tam topp ma, am ñu ma toppee àdduna, ku léen gis jàpp ni man la ñu topp te fekk àdduna la ñu topp, ñoo ñee fa àdduna yem fa la ñuy yem.Nettali bii soññee la bu rëy ñeel bépp taalibe mu war a xam ni wuyoo taa-libe Sëriñ bi ci àdduna ku ne man na ko waaye bu àdduna wéyee yit nga des di taalibeem moo mata yittewoo ndax waxaat na ba tay ni am na ay taalibe yoo xam ni bu ëllëgee du nu gisante ndax lañu nekkoon man dama caa nekkutoonAm na yit waay ju ko masa wax ni nga melee ni ku xamul àdduna te xam ko lool, Sëriñ bi ni ko xam koo tax nu wacc koBa tax na fii jamono tollu ku bëgg sag aju ci Sëriñ di lu wér war ngaa yittewoo xam fa mu woo ña ko topp ndax su loolu amul boo réerook moom bu ëllëgee doo saña yedd kenn ku dul sa bopp ndax la ko sabab ci yaw la waaye moom wàcc naAmul benn fànn ci diine bu jullit wara xam te Sëriñ bi jàngale wu koGéej la goo xam ni képp ku ci sóobu te dëggal defaru biir ak bitiNekk ca àll ba bañ caa sóobu ba noppi bëgg a defaru moom lu jomb la.Bëgg Sëriñ bi ak gëm ko deesu ko firndéelee leneen lu dul gëstu liy Yoon wi dëgg-dëgg te di ci aw soo wéetee ak soo wéttalikooBëgg su àndul ak xam-xam manees nañu lay jariñoo te du ñu la jariñ.Sëriñ Mbay Jaxate nee na Muriid dëgg yombul la yombay nga wax ni man ab muriid laa te doo muriid Gisal waaya ngii jóg di dox cig muriid ba dundam ga far jeex mu réereg muriidGisal waaya ngii jóg di dox cig muriid ba am ay muriid sax te kat du muriid.Xam Maqaamay Sëriñ bi moom jomb nanu ndax nee na haabat maqaamii an siwaal Baaqiil Kariim, Yàlla sunu Boroom rekka xam maqaamaam waaye la muy digleek la muy tere taalibe bu ne war naa góorgóorlu keem kàttan ba xam ko ndax mooy buum gi koy yeew ci Sëriñ bi, yeew gu dëgër këccBooy def ay tere, jël nga sémmiñ di dog buum gaKi sax ci ndigal moom ma ngay dëgëral buum gi ko yeew ci Sëriñ bi, bu ca saxee ba dee dikk it du tax buum ga dogMoom ak Sëriñ bi fii ak fa nu jëm bu ëllëgee.Téere bi daanaka njalbéen gi ba ci jeexital gi ay ndigal, ay tere ak i nettali yoy képp ku léen xam man ci jàngee lu bari la làmboo moo tax nu wax ci xët wu njëkk wi ni Yóbbalu muriid bu namma dëggal laKu ko wattu wala nga xam ci lu bari foo yem ci mbaax rek yaa fa yemale sa bopp waaye topp njariñ yi mu làmboo doy na ag defaru biir ak biti.Yoonu Muriid gii tay gis ku la wax lu wéra wér lu lay dimbali ci nga           gën a man a teg say tànk fa Sëriñ bi woote tumuranke na loolDaanaka waxtaankat yu bari luy xërloo taalibe yi rek la ñuy faral di wax waaye nit ki boo ko soññee nettali ko jaar-jaari Sëriñ bi ba mu xam ni doon ab muriid xéewalu sunu Bo-room la war nga koo xamal la Boroom Yoon wi sant képp ku ko toppBu loo lu amul eskey yeek daanu yeey bari waaye na mag ña meloon ci mbaax, njub, sell, dëggu, laabir, tabe, woyof, dëddu àdduna, bari teggin, mana jaamu Yàlla lool daanaka dootoo ko gisati, dem nanu ca ba muriidu tay yii ñu ci baree bari jombale nañu seen bopp na mag ña meloonMoo ne Sëriñ bi nee na ca Masaalikul Jinaan ni walaa tuxasis fadla Rab-bin xad Alaa bizii taxadumin faqat fatajhalaa (bu léen jagleel ngënéeli sunu Boroom Bu Kawe bi ña jiitu, kon ngeen réer)Muy lu mat a bàyyi xel ndax Sunu Boroom ma léen ko baaxe woon du kuy tële te Mi ngi fi ba taySëriñ bi mag ña jàppoon ba defaru nee na amul tànki ginnaaw, léppam kanam la jëmNun ñéppa gëm loolu, Sëriñ Muusaa Ka nee na Bàmba nee woon na samay mbir ci dunyaa, lu mujja ñëw ëpp la wéy ci mbóot yaLii lépp doy sëkk tektal ci ni, ni Yoon wiy yokkoo bu wér a wér ci saayir noonu la war a yokkoo ci baatinWaxoon na ni Kanziil kitaabu wal xadiisu wal’adab laa jamhu fiddatin walaa jamhu zahab (Sama koom mooy Alxuraan, xadiis ak teggin waayé du dajalé xaalis wala wurus)Waxaat ba tay ni ci ligéeyal Alxuraan ak Xadiis la ñu koy donnee waaye du ci alal.Moo tax ku gëstu Yoonam wii dëgg-dëgg teg ci say tànk ànd ci ak kilifa gu mat kilifa bu lay yar ak a jubbanti di la tektal la Sëriñ bi daan tektal mag ña te yoqatoo, dellu woo ginnaaw diir bu gàtt sunu Boroom di na la baaxe ba doo ñee kenn démb ak tay ndax Sëriñ bi woo wu ñu jëmee feneen fu dul ci Yàlla sunu Boroom te teg ko ci Sunna Yonent bi SAWSMuy Yoon wu weex tàll, lu ci ñuul rek nun taalibe yi la ak xayna yenn sëriñ yi desee teg seeni tànk fa léen ko Sëriñ bi tegloo woon seen digg ak taalibe yi léen toppu ngir bëgg ñu àggale léen fa Sëriñ bi daan àggale mag ña ko toppoon.Yoon wi li mu làmboo ciy njariñ waxu ma ñeel taalibe yi waaye ñeel mbooleem jullit yi ak mbooleem mbindéef yi maneesu koo natt, bu taalibe yépp bokkoon teg seen i tànk fa léen ko Sëriñ bi tegloo kon di na yéeme loolLenn tam am na sunu Boroom masu la may kenn ci mbooleem ñi mu masa wooteloo ñi la wuyusi ñépp bokk mel na ñu war a mel, Yonent bi SAWS sax amu ko woon moo tax du ñàkk mukku ci taalibe yi ñoo xam ni boo léen xoolee doo naw seen dara waaye du ñàkk it ci taalibe yi ba tay ñoo xam ni boo léen xoolee naw seen léppJaayante, làmboo pas-pas bu sell ba bokk ci boroom baax yoo yu mat naa def loolSëriñ Maalik Baasin SI daan na wax ni bu dee da ñu ni ñi baax bari wu ñu, yaw fexeel ba bokk ca.Boo seetloo tay jii ab tubaab bu doon muriid di yéem ñenn ñi ñàkka xam la waaye Sëriñ bi dikkutoon jamono ngir xettali der bu ñuul kepp waaye képp kuy mbindéef daa yor sa njariñ te amul benn lor waxal na ko boppam, Wallaahu yansurunii walxalqu tatba’unii fil barri wal baxri zaa naf’in bilaa dararinLe-neen li mata xamaat mooy Moom Sëriñ bi daa wuutu Yonent bi SAWS ci toolu Lislaam kon fu ab jullit man di nekk ci njabootam la bokk mas na koo wax benn tubaab bu ko doon laaj ñaata taalibe nga am ? Sëriñ bi tontu ko ni ko képp kuy jublu penku.Masu la wuuteek Lislaam ci dara, ay ndigalam ak i tereem lépp tam foo fee rek la jëm, may soññu sama bopp ak bépp mbokku taalibe nu xam ni Sëriñ bi fowul foluwul, ci dëgg ak njub kepp la woote te ku yër mbooleem jàngaleem yees dajale ci téere bi di nga ko xamal sa boppLu la waay ni ci Yoon wi la bokk te mu wuuteek Dëgg ak Njub xamal ni waay joo jaa ngi bëgga yokku ci Yoon wi lu ci bokkutoon te du ci mas a bokk.Xam as tuut ci pas-pasu Sëriñ bi daa am solo lool ndax di na tax kenn du la nax ci moom, saa boo dëgmalee lu mu gërëmul yaa koy xamal sa bopp ba man caa jógSaa yoo nekkee ci lu dëppook lu mu gërëm yaa koy xamal sa bopp di ci sant sunu Boroom bu baax te di ci moytoo gis sa bopp ndax dafay waral nga xeeb keneen te loo lu dafay tax sunu Boroom du la ko nangulSëriñ bi jàngale na ko ci jeexitalu Masaalikul JinaanDaan na wax tam ni moytu léen di gis seen bopp ndax ku gis sa bopp Yàlla réer la te ku Yàlla seytaane wommat la te ku seytaane wommat safaan la la jëmeeYal nanu ci sunu Boroom bokk musal.Bu doon tam ni sëriñ bu dégg wala nga gis sa taalibe ci lu sunu Boroom gërëmul nga tere ko ko, su dee won ginnaaw loo lu jafe na ko nga dimbalee ko ay ngànnaay yu koy jàppandalal mu sori loo la, bu ko bañee des ca mu xamal ko ni defar moo doxoon seen diggante te ku dul topp ndigal maneesu koo defarTaalibe yi tam xam ni sëriñ dëgg daa am nu muy mel ak lu ko war ci ñoom te mooy defar seen i xol, jubbanti léen, yar léen ci tasawuuf ba da ñuy jombale seen bopp def wala wax lépp luy waral tuub, su ko defee sëriñ bu la manal loo lu nga topp ko, bépp sëriñ bu la tëlee teg ci yoon wi lay àggale ci loo lu nga teg ko fa na Seex Ibraahiima Faal miy buntu Yoon wi defoon ña mu njëkkoon a topp te wuti ku teg tànkam ci Yoon wi Sëriñ bi xàll.Sëriñ bi nee na moytu léen di wàcc Yoon ndax ku koy def fii fan la rek lay mujjuLoo lu la nu bañal ba lépp luy tax nu tege ci Yoon wi wax na ko, jëf na ko, bind na koSu ko defee ginnaaw fii jamono tollu liy soppee di jëmee ci pas-pas bu tilim boo ko doon lim di nga fi yàgg, gëstu njàngalem Sëriñ bi fas yéene koo topp daa war képp ku namma muccu ci gàllankoor yiYoon wi balaa nga cee mana tegu nag fàwwu danga koy xam bu wér a wérMoo tax sàkku xam-xam du man a ñàkk mukkuLoo loo tax nu jéem sunu keem kàttan dajale ci téere bi taarix yu wér ak ay jàngale yu wér ndax dara gënul a wér li mu bindal boppamSëriñ bi tam daan na wax ni lu ñu ni waay maa ko wax mu koy sikk rek ca ka ko wax laMuy tektale ni kàddoom neex naa xàmmee ndax na muy waxee, xereñ gi jéggi na dayo te bari njariñ.Beneen xaaj bi ci téere bi, ay bayit yu Sëriñ bi bind ci yenn ci ay téere ak i ndénkaan yu mu woy la nu ca tekki ci wolof indaale tam arab bi ngir képp ku xam wax ji ci wolof su la neexee wattuwaale arab bi doonoon cosaanamLoo loo tax sax, bayit yépp nu maas léen ngir mu gën a jàppandee jàng.Noo ngi ñaan sunu Boroom gërëm ligéey bi te yombalal nu jëfee gi ndax loolu rek la xam gi di jariñ, def nu ay taalibe yuy sax ci Li sunu Boroom gërëm bu ñu wéetee ak bu ñu wéttalikoo bijaahi Seex Axmadu Bàmba Xaadimu Rasuul.Di sant bu baax sunu Wasiila bi nga xam ni moo nu dimbali, gindi nu ciy liy Yoon wi dëgg-dëgg ba da nuy ñaan sax ci sunu diiru dundu muy Seex Muusaa Ture, moom it wasiilaam di Seexunaa Seex Muusaa Siise Njàmme Daaru ma fekkiwoon Boroom Tuubaa ba xëyoon wax ni ci mbincu Sëriñ Tuubaa la jàpp ba àgg ci Yàlla ba man caa àggale jaam.Ginnaaw loolu noo ngi fas yéene jublu ci ligéey bi di jiital ci téere bi jaar-jaari Sëriñ bi, nu  tuxalee léen ci téereb Sëriñ Muxammadul Amiin Jóob Dagana bu am solo boobu di Irwaa’u Nadiim min azbi xubbil Xadiim ndax xam as tuut ci taarixu Sëriñ bi da ciy am solo loolBu nu noppee ci loo lu la nuy soog a duggu ci jàngale yi insaa Allaa.Seex Axmadu Bàmba Xaadimu Rasuul mi ngi gane jamono ci atum  ci gàddaay gi war a tollook  ci ati faraase ca kër waajuram wu góor ca Mbàk-ke BawolBi Sëriñ bi ganee àdduna waajuram wu jigéen Soxna Jaaratu Laahi Buso moo ko yoroon ba mu mat a jàngiMaamam ji jur ki jur baayam Sëriñ Moor Anta Sali muy Maaharam Mbàkke mooy ki sanc Mbàkke Bawol, wax na ni loolu ci atum  ci gàddaay gi la war a tollook  ci faraase waaye dëkku fa woon, dafaa bàyyi woon ab taawam Muxammadu Farimata, magu Maam Bàlla Mbàkke miy waajur wu góoru Sëriñ Moor Anta Sali waaye bokku ñu ndeyMoom Sëriñ Maaharam mii daa desoon Jolof, fa la làqoo ñu denc ko faMi ngi askanoo ci Tukulóor, ay waajurama ngi bàyyeekoo Fuuta dem JolofSiiw na tam ni ñoom Gànnaar la ñu bawoo dem FuutaSeen i doomu baay-tax ci naar yi ñooy njoñ Moodi Nàlla, ay seriif la ñuSëriñ Muxtaar Binta Lóo nettali na ni dégg na ci Sëriñ bi luy dëgëral li nu wax léegiMu ni bis nekk na fa Sëriñ bi ñuy waxtaan ba tuddu ag giir ci naar yi, gu ñuy askanalee ci ag seriif, Sëriñ bi ni ko xanaa xamoo ni ñooñu sunuy mbokk la ñuMuy tektal bu wér ni Sëriñ bi seriif la ci wàllu askan ci wetug baayam.Waajuram bu jigéen Soxna Jaaratu Laahi Maryaama BUSO doomu Muxam-mad mum Muxammad mum Xammaad mum Alliyu Busobiyu, ñii tam seenug seriif lu wér la, boo toppee càllala gi ca Imaam Asan mu Seydinaa Aliyu ibnu Abii Taalib Karama Laahu wajhahuu la jëmNga xamee ci ni Sëriñ bi seriif la ci ndey ak ci baayNdeyu waajuram wu jigéen wii mooy Soxna Asta Waalo.Bi Sëriñ bi tollee ci war a jàngi, waajuram da koo jébbal nijaayam ju tuddu Muxammadu BusoMu tàmbali koo jàngal ba mu màgg, tàmbalee yeewu, mu jébbal ko koo xam ni nijaay la ci moom Sëriñ Muxammadu Buso di Sëriñ Tafsiir Mbàkke NdumbeBi Tafsiir Mbàkke Ndumbe di làqu boo ba fekk na Sëriñ baa ngi jegee mokkalWax nañu ni Sëriñ bi nettali na ni àlluweem  mi ngi tolloon ci latajidanaBi Tafsiir Mbàkke Ndumbe làqoo, ca la daa di dellu ca waajuram wu góor farlu ci njàng mi ba mokkal AlxuraanBoo ba ña nga Saalum ca jamono ji Màbba Jaxu dajalee woon boroom xam-xam yu bari ci wetam.Bi Màbba Jaxu faatoo ca la ña mu fa dajale woon dellu seen i dëkkCa la Sëriñ Moor Anta Sali dellusi Kajoor ànd ak LatjoorCi noo nu nijaayam akug njabootam des foo fa ak Sëriñ bi ngir jàng xam-xamCi noo nu la tàmbalee jàng ci baay-taxam bu tuddu Sëriñ Sàmba Tukulóor Ka doomu bàjjanu baayamGinnaaw bi lay soog a dellu ca baayam fekk boo ba ma nga Paataar benn dëkk bu ndaw bu nekk ca wetu Kër Amadu Yala gi doonoon dëkkuwaayu Latjoor ca joo ju jamonoWaajuram wu jigéen Soxna Jaara BUSO moom ma nga làqoo Poroxaan ca Saalum, ñu denc ko fa, jamono ja fa Sëriñ Moor Anta Sali nekkeeSëriñ Moor Anta Sali, Latjoor da koo fonkoon lool, daan ko laaj di diisóok moom waaye moom Sëriñ Moor bëggutoon a dëkk ak moom, da ko daan dànd ndax daa yor ay ndongo te bu nekkeek ñoom ci dëkk bi Buur bi nekk man na koo gàllankoor ci njàngale mi ak mokkalug ndongo yi moo tax Latjoor da ko daan bëgg a dëkkal ci wetam waaye Sëriñ Moor daa wu ko nangu, ca dëkk bu dendat fa Latjoor dëkkee la daan ne nga xam ni su ko soxlaa mu man a ñëw ci lu dul benn coono. Ci noo nu Sëriñ bi nekk ak waajuram di jàng ci moom ànd ak farlu ci ba faf raw ci fànn yiCi jamono yii daan na ci seeti léeg-léeg Sëriñ Xaadii Majaxate Kala moom miy boroom xam-xam bi dëkkee woon fa Latjoor, nekkoon ku raw ci fànni xam-xam yu bari rawati na làkku arabKu siiwoon ci man a woy ba tax Sëriñ bi daan dem ci moom di ko yóbbul ay woyam ngir mu toppal ko ba mujju saa yu ko indilee ay woy yu mu def, Xaadii Majaxate Kala da ko naan indi ma mokkal ko.Am na tam beneen boroom xam-xam ci waa Gànnaar yi bu dëkkoon Njaañ, tuddoon Muxammad mum Muxammadul Kariim, bokkoon ci giiru Daymaan ñu gënon koo xam ci turu Muxammadul Yadaali waaye bokkul ak ki def téere bi ñu naan Zahabul Ibriiz ndax koo ku am Yadaalii Daymaan bu yàgg laSëriñ bi bari waan na lu mu daan dem ca moom di jàng ci moom xam-xamu Bayaan ak bu MantiqBi waajur wi Sëriñ Moor Anta Sali xamee ci moom ag raw, cawarte gi ak laabiir gi ci moom, ca la ko daa di dénk mbirum njàngale miMujju na li ëpp ci ndongo Sëriñ Moor yi féetesi ak moom, doyloo ko, waajuram bàyyi léen ak moom te bég ci waaye yàggul dara rek Latjoor tuxoo Kër Amadu Yala dem Sugeer ca Kajoor yóbbaale Sëriñ Moor mu sanc ca wetam, tuddee dëkk ba Mbàkke KajoorFoo fee Sëriñ Moor sax na fa ñaari at daa di wuyuji Boroo-mamNee nañu, looloo ngi am ci Muxaram, atum  ci gàddaay gi Sëriñ bi wax na ni bi waajuram wii tollee ci sukraat, toog na fa wetam wàccee fa ab KaamilMu làqu bisub Altine guddi talaata, ñu denc ko Déqale.Bi ñuy yóbbu waajur wi Déqale muy dëkk bu ndaw ci dëkki Kokki yi ci Mbaa-kool, Sëriñ bi àndoon na ca gunge ga di dox ak i tànkamBari waan na fu ko waay bëggee jox fasam, mu ni dox moo ma gënalBi mbooleem dëkk bi dajee ñu jublu ci jullee néew bi, jiital Sëriñ Tayba Muxammadu Ndumbe Maar SillaBi ñu noppee ci julli gi ak denc gi, Sëriñ Tayba digle ñu daje te dal te déglu, mu jóg xutba, waar nit ñi, wax ay wax yu rafetBi mu noppee ni ana Sëriñ Bàmba, noo nu la ñu ko daan woo wee ca jamono joo ju mu wuyoo ca catal mbooloo maSëriñ Tayba ni ko jegesil, mu xaw a jege bay dégganteek moom di gisanteek moom di ko man a tontu ci lu dul muy yëkati kàddoom daa di yem foo fa ngir bañ a jéggi nit ñiSëriñ Tayba waxaat ko jegesil, mu ni ko maa ngi lay déggSëriñ Tayba daa di koy jaale ni ko man dama doon sàkku nu ànd ak mbooloo ngir nu seeti Latjoor jaale ko sa waajur wi ndax Sëriñ Moor Anta Sali xaritam la woon di soppeem te di ab sëriñam nu waxtaan ak moom ci yaw ngir mu teg la fa mu tegoon sa baay, su ko defee doo gis ci loolu lu dul aw yiw ak teraanga, lii daal mooy sama xalaat, yaw lu ciy sa xalaat ? Sëriñ bi ni ko li aju ci jaale gi maa ngi la ciy sant te di la ci ñaanal yool waaye mbiru seeti ay buuru àdduna du ma ko def ndax xemmeemu ma seen àdduna ji te soxlawu ma seen teddnga, teddnga ci Yàlla kese laa koy sàkku Moom Miy Buuru buur yiMbooloo ma jaaxleÑa cay ñu baax wax ji da léen a yéem ndax dëggu gi mu dëggu te jóge ci seen doom ju di  ndaw, raw léen te manu ñu ci daraLoo loo sabab Sëriñ bi def ñaari woy yu rafet te yéemeBu njëkk bi mooy Xaaluu Safiihun li sarfii anhum basarii (nee nanu dof laa ngir wëlbati gi ma wëlbati sama gis wëlis léen) ba fa mu yemBeneen bi mooy gi tàmbalee Xaa-luu liyarkan li abwaabi lisalaatini ba fa mu yemBi Sëriñ Moor Anta Sali di dundu, Sëriñ bi nanguwutoon a taxaw mbaa muy taxawal dara, ci moom rek la toppoonBi mu làqoo mu des ca ligéeyam ba mu ko bàyyee at ak lu tegÑa fa nekkoon it ci ay ndongo tam jàng rek a léen fa bàyyi woon, du leneen, moom tam ab jàngalekat rek la woon waaye loolu tee wul daan na yёr lu bari téere Magi Tasawuf yiYàlla defoon na muy ku sopp beru ak wërNoonu la nekkee woon ba mujju manatul a def lu dul woo nit ñi jëmee ci tasawufBi ko mbir mi gënee lëjal, gën a fees ci moom, la daa di béral woote gi dajale mbooloo mi ni léen ku àndoon ak nun ngir jàng kese na laxas jëm fu ko soob, man loolu rek taxatu maa jóg, ku bëgg li nu bëgg na toogDaa di léen fay bàyyi duggu ca biirWaxam jii daa di léen jural jaaxle, ñenn ñi dem, ña ca des toogAm ñu doon jéem a tëye seen i xarit ngir ñu des, am  tam ñu doon xiirtal seen waay ci demSëriñ bi moom ni tekk jéemu la tëye kenn ba mujju li ëpp ci mbooloo mi dem bàyyi ko fa, la ca gën a néew des faBi ko ndongo yi nangulee li mu léen doon woo, ca la tàmbali di léen tar-biya ak a tarqiya (tarbiya mooy yar nit ba jikko yi sunu Boroom gërëm nekk ci moom), tarqiya (mooy yéegee nit ko ba yeggale ko ci Boroomam)Lii Yonent bi saws moo ko ko digaloon ndax am na Kilifa gu wér gu nettali ni Sëriñ bi wax na ko ni Yonent bi saws moo ko wax ni yaral sa àndandoo yi ci Himma te bu léen yar ci am njàng kese (rabbi asxaabaka bil’himmati walaa turabbihim bi’darsi faqat)Ca la waxee ni sama Boroom digal na ma ma lee-ralal nit ñi ni man ab wéeruwaay laa tey kaaraangeKu bëgg yiwu àdduna ak allaaxira na wéeru ci manBi loolu lépp laata am, fekkoon na Sëriñ bi mu sóobu woon ci di bind ba woy Ummul Baraahiin bu Imaam Sanuusi, waajuram Sëriñ Moor Anta Sali bég ci ba mujju di ko jàngale bàyyi wesar ba doonoon cosaan laMu woyati tée-reb Imaam Xazaalii bi tuddu Bidaayatul Hidaaya daa di koy tuddee Mulayinu Suduur (Liy nooyal dënn yi), ginnaaw bi mu gàttal ko tuddee ko Munawiru Suduur (Liy leeral dënn yi) teg ci Jazbatu Sixaar (Bijji gone yi) ak Jawharun Nafiis (Wurus wu gànjaru) nga xam ni da cee woy wesaru Imaamul Axdariyu ak yeneen téere xam-xam yu dul yooyuSëriñ bi wéy ci yoon wu jub wii moom ak magu taalibe yiginnaaw bi la dem Mbàkke Bawol ginnaaw bi mu saxee Mbàkke Kajoor lu tollook ñaari at, nit ñi di ko dikkal jóge fu ne, ñii di jébbalusi, ñii di joxesi àddiya, ñii di sàkkusi ndimbalMu mujju yoonu këram gi mel ni yoonu jaGinnaaw gi mu siiw lool, ñépp di yéemu ci moom te boo ba amagutoon fanweeri at.Ci jamono yii Sëriñ bi wër na réew mi dalee Saalum ba Waalo, siyaare fa mag ña, ña cay dundu ak ña dundul, jaar ca sëriñ sa, jëlee ca ñoom ay wirdBokk na ci ñi mu siyaare, waa kër Seex Siidiya, siyaare Seex Baaba mum Abiihi, tagg léen, jëlee ca ñoom, woy càllale xaadir gi, tàmbalee ko ca Seex Baaba ba fa mu yem, looloo taxoon kenn ci Seexu naar yu mag yi mas na koo laaj kuy sa Sëriñ ? Mu ni Rasuulu Laahi saws, mu ni ko kon lu tax nga ne fi di tuddu waa kër Seex Siidiya ak a woy ay sëriñ ak a tagg ? Mu ni boo ba damaa meloon ni ku gumba di làmbatu yoon wi di ko sàkkoo xam ci ku xam ak ku xamul, bi ma dajee bo-room yoon wi ci ndimbalul Yàlla muy Yonent bi saws mu ñoddi ma ci boppam, ca laa bàyyi ker-keraan yi.Seex Siidiya Baaba tam tagg na Sëriñ bi ci ay xasaayid bokk na ca ay waxam Seex Axmadu Bàmba xéewal la gu Yàlla jox mbindéefam yi.Bi mbokk yi gisee ci moom xel mu kawe, diine ak mbaax gi mu ame ak jublu gi ko àdduna ak nit ñi jublu, ñu tàmbali di ko iñaane di ko lorMu daan julleendoo ak ñoom, lor yi mujju ëpp ba daa mujju beru léenYàlla gën a fësal mbiram, ñu gënatee merDaa wul jaxasook buur yi ci dara ba ci jamonoy Maam Moor Anta Sali daan na sàkku ci moom ci ay bataaxal yu mu ko daan bind ngir mu bàyyee jëflanteek ñoom, naan ko seen teddngay àdduna jii toroxte la ëllëgSëriñ Moor daan ko ko nangul te di ko ci jéggalu waaye njabootam gee taxoon ba manu léen a bàyyiLatjoor daan na yónnee ci moom ay leetar yu bari tee wul Sëriñ bi bañ ba wax nañu ni wax na bis kenn ci ndaw yi mu daan yónni neel ki la yónni rus naa malaakay Yàlla yi di ma gis ma jëm ci buur bu dul YàllaSeex Aadama SÀLL, kenn la ci ñi njëkkoon a jébbalu ci Sëriñ bi, nee na ba-taaxal bi Sëriñ bi mujjee bind Latjoor moo ko doon yóbbu, wax na ca ni Muxa-mmad Ibn Maslamata nee na boroom xam-xam ci buntu buur mi ngi mel ni weñ wu tag ci kaw ay jonkanLatjoor jox Xaali Majaxate Kala bataaxal baBa mu ko yëree daa tiit ba wax innaa lillaahi wa inna ilayhi raajihuun, Latjoor ni ko lan la ? Mu ni ko, kii waxul ak yaw man lay waxal, Latjoor ni ko lu mu wax ? Mu jàngal ko ko, Latjoor ni ko ci man mii la gën a dal ndax yaw lu man a xew yaay weñ wi man nag ay jonkan laa waaye nag yaw miy boroom xam-xam loo wax ci moom? Xaali ni ko man daal li ma gisoon mooy nu bàyyi ko ndax di xeex ak moom ag woru la, boo ko daanee ci ñi gën a kawe, bu la daanee nga bokk ci ñi gën a suufe te maneesu koo daanLat Joor ni ko wax nga dëgg ndax baykat yàgg naa gis jànj ci toolam te manu koo bay, manu koo saxal mu bàyyi ko faXaali ni ko nanu ko jàppee jànj boo buCi noo nu la leetar ya dakkeeBi nit ñi barilee lor yi ak sonnal gi ca Mbakke Bawol ca la sanc Daaru Salaam ci njalbéenu atum junni ak ñetti téeméer ak ñent waaye tee wul lor yi wéy di dol-liku mu sax fa lu tollook at di yar nit ñi di léen yéegee ci Yàlla, ñuy gën di bari, mu jóge fa dem ca penkub bët-gànnaaru Daaru Salaam ci lu tollook juróom wala juróom ñaari kilomet sanc fa Tuubaa ci mujjug atu junni ak ñetti téeméer ak juróom, tuxu fa ak njaboot giSëriñ Fàllu Mbàkke nettali na ni magam ja Sëriñ Móodu Mustafaa mi njëkk a doon xalifa mi ngi ganee àdduna Daaru Salaam guddig àjjuma fukki fan ak benn ci Muxarram atum  ci Gàdday gi njëkk Sëriñ biy tuxu ndax moom mi ngi tuxu ci li ñu wax ci jumaada saaniyaCi guddi Kazu Rajab, maanaam ñaar fukk ak juróom ñaar ci Rajab, Sëriñ Fàllu gane jamono ñu magantee juróom benni weer ak fukki fan ak juróom ñaar, ginnaaw bi la Sëriñ Muxammadu La-min Baara gane jamono bokk ak Sëriñ Móodu Mustafaa ndey ak baay ci atum  ci Gàddaay gi Mu des Tuubaa moom Sëriñ bi di dem ak a dellusi ak a tuxu ci diggante kër yi niki Daarul Minan, Daaru Raxmaan ak Daaru XudoosYàlla rek a xam la daan xew ci digganteem ak Boroomam ak digganteem ak taalibe yi ciy xeetu tarbiya ak tarqiya ak digganteem ak ñu baax ñi, ci ay mbir ak i duggalante ak ay xulóo ngir seen i doom ak seen i taalibe yi wëlbatiku woon jublusi Sëriñ bi ak ci digganteem ak buur yi ak jaraaf yi ci ay xulóo ngir fiir.Bi Sëriñ bi nekkee Tuubaa ba nit ñi bari fa, magi taalibe yi denc ay soxna, ñu bari ci ñi dëkkoon ci dëkk yi ci wet gi tuxusi Tuubaa ak seen njaboot, ñi Sëriñ bi jublu woon a yar tàmbalee jaxasook ñeneen ca la sanc Mbàkke Baari, ca la dé-nkee njàngum Alxuraan mi Sëriñ Abdu Raxmaan Lóo, njàngum xam-xam mi mu teg ci loxo Maam Cerno Biraayim, ànd ak ñoom Mbàkke Baari ak seen i kuréelWax Sëriñ Mbàkke Buso mu des Tuubaa di jëwriñu ndongo yi, ñiy siyaaresi bu ñu ñëwee ak seen i àddiya, ku ci war a aksi mu bàyyi ko mu ñëw, ku waru la aksi mu tëye ko.Tuxu gaa ngi amee ci sawaal ci atum junni ak ñetti téeméer ak fukk ak ñaar ndax gisul ci Bawol, barab bu man li mu bëgg ca jamono joo ja te Jolof suufu ay maamam la woon, ca la dem Mbàkke Baari sanc fa, waxtaan fa ak yenn jaraaf waaye ay ñagas-ñagas feeñ ca njalbéenu wax ji, àggoon ci ñu naan, nun déey xamu nu woon ci ay taalibe ag sàkkoo doon buur di xëccoo ak nun sunuy suuf.Lii mooy mbiru Sëriñ bi ak ay àndandoom ca njalbéenu Jolof, bu dee lu aju ci ña mu bàyyi woon ca ginnaawam, Sëriñ Mbàkke Buso nee na taalibe yi mu bàyyi woon Tuubaa, bi ñu yëgee ni Sëriñ baa nga Jolof, ñu tàmbalee wuti pexe ngir dem fa, yalwaankat yi fekksi léen ci loolu ñu gàddaaye Tuubaa wuti Jolof.Bi buur yi ak seen dag yi gisee li ñu gis te ñoom boroom i ngànnaay la ñu, da ñu daan soŋŋ ku léen daan jéema xatal, duma ko, nangu alalam, ray ko mbaa ñu jàpp ko jaam moo tax bi jaraaf yooyu demee ba manatu ñoo dellu ci seen aada yu bon yoo yee ndax tubaab yaa ngi fi, da ñoo mujju di léen xiirtal tubaab yi, jaaree ko ci ay pexe ak ay worJaraaf yooyu jaxase goo gu ñu doon jaxase jullit yeek tubaab yiBari na lu ñu daan wax tubaab yi naan léen diw da léen a bañ, diw nangu wu la fay galag (impôt), diw mii am na lu mu léen di waajal, diw mii mi ngi wut ay ngànnaay di dajale ay fas wala nit yaa ngi koy déglu wala ku bari taalibe la yu koy màggal fa màggal yem ba àgg ci bu léen junjoon géej gi ñu sóobu ci xuus ko ak yeneen ak yeneen ci ay sos lépp ngir bëgg tubaab yi digal léen ñu soŋŋ Sëriñ ak i taalibeem.Su ko defee wax su baree tey bàyyeekoo ci ku la naan mooy sa bët bi lay xoolal di na mujju am lu mu jeexital ci yaw, rawati na su fekkee ki ñuy tuumaal di ko rambaaje jéemul a setal boppam.Loolu moo waraloon tubaab bi tàmbalee tiit ci moom ndax da ñu koo nuróole woon ak Seex Umar Fuutiyu Taal, Maalik Ba ma ñu gënoon a xam ci turu Màb-ba Jaxu ak Axmadu SeexuJaxasekat yi da ñu daan wax tubaab yi ni Sëriñ bi ñii lay roy ba mujju tubaab yi manatu ñoo ñàkk a gëstu li ñu léen waxLii mooy li gën a waral tubaab bi jublusi Sëriñ bi ginnaaw bi ko sunu Boroom dogalee namm ca la mu ca namm ndax Sëriñ bi lorul kenn, soxlawul dara ci mbiri àd-dunaBi tubaab yi demee ba manatu ñoo ñàkk a xool mbiru Sëriñ bi, ñu tàmbali faa yabal ay ndaw ak ay bataaxal ay yoon yu bari di sàkku ci moom mu seetsi léen moom muy xaar ndigalu YàllaÑu gisee yéex a wuyusi gi muy ag bañ, loolu may ña daan jaxase ñu gën a am lu ñu wax ba naan tubaab yi waxoon nanu léen ko, gisal ngeen seen boppBi Sëriñ bi jotee ndigalu Yàlla ak Yonent bi SAWS ca la génn këram ga mu sancoon Jolof ngir jàng ak jàngale ci bisu gàwwu fukki fan ak juróom ñett ci weeru safar ci atum junni ak ñetti téeméer ak fukk ak ñett ci gàdday giBi muy génn ca la dajeek ka jiitewoon mbooloo xare ma tubaab bi yabaloon ngir ñu jëlsi Sëriñ bi bàyyeekoo boori Luga, ñu far daje ca Jeewal ca ngoonu bis boo baSëriñ Bànji Njaay ci ñi àndoon ak Sëriñ bi la bokkoon nee na am na benn karaama bu feeñ Jeewal mooy bi ñu fa àggee da ñoo jeexaloon ndox te foo fa ndox bari wu fa, satala Sëriñ bi jeex.Bi ñu nekkee ci jaaxle goo gu  la benn waay ju yor ab baag bu fees dell ak ndox jegesi, ñu wax ak moom xamul li ñu koy wax, ñu jox ko ab defukaay, mu duy ko ba mu fees ak ndox, ñu naan, Sëriñ bi jàpp ndax moom daa wul tiim, waay ja jàll te déggu ñu aw làkkam xamu ñu ci moom daraSëriñ bi nee na nasaraan boo bu jiite woon soldaar yi moo doonoon ki yo-roon Luga (gouverneur) ca jamono joo ja, doonoon gorob buuru ndar (boroom ndar), looloo waraloon ñu déglu woon ko ci ay mbiram, mu nekkoon ku rëy ku daa wul wax ci Sëriñ bi lu baax, dogu woon tam ci tumurànkeel Sëriñ bi far dogalub Yàlla bi dëppook li mu bëggoonLoo loo taxoon Sëriñ bi yàgg Ndar ñuy xool ay mbiramSëriñ bi nee na Ndar ñetti kuréel ñoo fa nekkoon, ñu bëgg ñu bàyyi ko, ñu bëgg ñu faat ko ak ñu bëgg ñu tumurànkeel ko, ñu mujju ñii la Yàlla dëppale ndogal bi ak seen xalaat.Sëriñ bi wax na ni sunu Boroom xéewalal na ko ñett yu gën seen ñetti kuréel yoo yee ndax bi muy tukki amoon na martabay dëgg-dëggi Sëriñ ci iimaan, islaam ak ixsaan waaye dese woon na lu mu yittewoo woon lool ba mu daan ko jaaxal aka teree nelaw guddi te nee na ñàkk loo lu ñu koy jam ay xeej di dag-gate ay baaramam te mu am ko moo ko ko gënalLoo lu  moo di Matug gëm Yàlla gi nga xam ni mooy dëgg-dëggi xam Yàlla ak Matug lislaam gi nga xam ni mooy yaqiin ak Matug ixsaan gi nga xam ni mooy àgg ca Yàlla Mu Kawe MiÑetti mbir yii Sëriñ bi nee na amee wu léen, ci lu dul jaxasoo gi mu jaxasook tubaab yi.Ab nettali bu yéemee ngii te Sëriñ bi nettali ko ci mbiru Kilifa Luga bu rëy te bon boo bu yoroon mbiru tukki Sëriñ bi te taxawoon temm ci mu amSëriñ bi nee na bi mu nekkee ci tukki bi daa dégg ñu ni dañu koo mujju mere, gëstu ay mbiram gis ci luy waral ñu génnee ko tumurànkeel koBi ñuy xalaat mbugal mi ñu ko wara teg am ku ni kii daal ginnaaw moo taxoon ñu génnee Sëriñ bi nañu ko yóbbu fa waayam ja nekkÑu dëppoo ca loo la muy fayug sunu BoroomSëriñ bi nee na yëgu ma lu dul ñu ne ma àttekat baa ngi ci dun bi mu nek-koon, mu nekk foo fa ab diir di ko làqatu ngir ragal ak rus, loo lu moo waraloon mu dem gis saytukat ba fa nekkoon ni ko moytul Sëriñ bii fi yaw, bu ko jéema def lenn lu ko naqari ndax lii ma dal de dara waralu ko lu dul sama yéene ju ñaaw ci moom.Loo lu moo waraloon àttekat boo bu nooyoon ci Sëriñ bi, li jafe woon ci tukki bi lépp mujju yombGinnaaw bi la ñu ko yóbbooti ci penku bi, foo fa la faatooSu ko defee nu yeggali fa nu yemoon, Sëriñ bi fanaan foo fa, bi mu jullee suba, laxas jëm Kokki, ñu yendu fa, mu tàmbali faa woy Xasidag Asmaa’u Ahlu BadriBoo ba bisub dibéer la, bi gee jàllee ba teg lu néew ci la ñu laxas ci gud-dig altine dëppook ñaar fukki fan jóge Kokki boo ba Sëriñ baa ngi war benn fas bu tuddoon Awnu Lah, fas bu gaaw nga xam ni fasi njoñ buur bi manu ñu ko woon a jot te ñi ngi doon def lu ñu man ba mujju am ci ñoom ñu naan ko Sëriñ bi defal ndànk, yërëmal sa bopp te yëram nuGinnaaw bi la ñu àgg Luga laataa fajar, yendu fa.Sëñ bi nee na ginaaw bi ñu jullee tàkkusaan la ñu duggu ci saxaar gi jëm Ndar, àgg fa bi jant biy bëgg a soSëriñ bi nekk Ndar la desoon ca weeru sa-far muy fukki fan, ak weeru rabiihul awal ba ca bis bu mujju ba, muy bisub alxamesCi diir boo bu la àggal Xasiidag Asmaa-u Ahlu Badri mu làmboo turu waa Badar yéppKuréel yu bari ci njiiti Njàmbur yi seetsi woon nañu ko ngir tinusi ak rammusi ci tubaab biSëriñ bi ni léen bàyyi léen ma ak sama Boroom, moo léen ëpp ñeewant ci man, gën léen a xam li gën ci manNee nañu bi ñu ko taxawalee ci seen kanam wax ak moom ci teewaayu kilifa tubaab yi te boo ba moom ku wéet la woon ci seen biir, ñu ni ko wax nañu ñu ci yaw nàngam ak nàngam ? Sëriñ bi ni léen indil léen ma ki léen ko wax ba xam man ak moom ku ciy ki wax dëggBoo ba li ñu doon wax naan moo ko def, ab dof sax du ko def sàkkantumaak ku mel ni Sëriñ bi.Ca noo na la ñu mujju àtte ni Sëriñ bi fàwwu ñu tumurànkeel ko, génnee ko réew mi ba coow li fi ay jàngalem jur ñu fàtte ko.Ca bis ba mu war a jóge Ndar jëm Ndakaaru te boo ba daa woor, àgg fa njëkk jant biy so ñu wàccee ko fa ca genn kërBa muy tàmbalee waajal dog ak julli la ñu jékki-jékki benn ndaw teew ni ko ayca ñu dem, Sëriñ bi jóg ànd ak moom, waay ja yóbbu ko ci néeg bu deesi muslu, lëndëm kariis, tàng jër, xeeñ xunnuSërñ bi gis ni li wàcc ci moom du leneen lu dul nattub Yàlla bi ko doon xaar, amu ci pexe mu dul muñ ko te sant Yàlla, gërëm ko ndax doon na séentu lu gën a rëy loo luSëriñ bi nee na mu fanaan fa dundal guddi gi ci saari Baqara ak Aali Imraan, teg ci julli ci Yonent bi sawsBi ñu xëyee, Sëriñ beey wax muy bisub àjjuma, di bis bi njëkk ci rabii’u saanii ca la yéeg ca gaal gaGaal gi yendu, fanaan, mbooloo ci muriid yi dikkal nañu ko faBokk na ci mbooloo moo mu Seex Ibra Faal moo ca magoonAm na ci biir gaal gi ba tay, waay ju ko dikkaloon di ko laabiire naan ko am na njiit bu bees bu ñëw jóge tugal, jaxasoogul ak nit ñu ñuul ñi, boo ko bindoon xamal ko ni dañu laa tooñ kon mu delloo la sa kër ca sa njaboot, Sëriñ bi nee na waay ji bàyyiwu ko, di ko ci lëjal ba mu far jël daa ak xalimaam, nee na bi mu tàmbalee ba bind benn bind la ko kàddu dikkal jóge fa Boroomam ni ko léegi da ngay diis sa aajo mbindéef mu mel ni yaw bàyyi MaSëriñ bi nee na mu mel ni daanaka ku faatu ngir kersa, ca saa sa la far la mu bindoon waaye ngóor si lëjëlati ko, ca la Sëriñ bi waxee ni loo lu manul a nekk, ni ko bu Buuru buur yi buy wax ak jaamam yi mu dëgëral, kenn du ko man a xam ku dul njoñam.Gaal ga déqi bisu Gàwwu, Sëriñ bi nee na romb nanu Konaakiri, am benn saalum-saalum bu ko fekk ci gaal gi jox ko àddiya ju kawe, ni ko man de damaa dégg ñu ni yaa ngi ñëw ci gaal gi jëm Gabong ma ni naa la siyaaresi nga ñaanal ma dénk maSëriñ bi nee na ci waay joo ju la déggee turu Gabong, xamee ca tam fi ñu ko jëmee, mu daa di koy ñaanal ni ko bi mu koy dénk : xamal yaw sama mbokk ak foo man a nekk ni amul benn Buur bu dul Yàlla, ku jublu ci ku dul Yàlla di na xam ni amul ku fi nekk ku dul Yàlla, ku jublu ci Yàlla te jaareewoo ko ci Muxammad Yonentub Yàlla bi saws di na xam ni Yonent beey ki Yàlla yón-ni, ñu daa di tàggoo, mu demSëriñ bi nee na ñu romb Karambasaa, mu ni am na ku ko doon ñaawal ci biir gaal gi waaye Yàlla dox diggam ak moom ci xereñamLoo lu ni mu amee mooy daa am jëmm ju yéegoon ci gaal gi ca Konaakiri te moom xamu ko woonBi ñu jegee Karambasaa benn waay ju ñuul génnee ci ab néeg ni ko ndax yaw yaay diw ? Jaar ci turu Sëriñ biSëriñ bi xool ko, waay ja ni ko nee nañu ma sama mbokk moo la jàpplu ngir barig li la sa taalibe yi di màggal ak nàngam ak nàn-gamBi mu tollee ci wax joo ju rek gaal gi daa di yuuxu mu dem di xaar coow li dal, ba mu dolli ay ñaawalam waaye yuuxu goo gu bàyyiwul ba kero gaal ga di teer.Sëriñ bi wax na karaama gu yéeme gu ko Yàlla defal ca Daawme ndax daa jëloon benn bitéelu misk bu mu yoroon ngir wis ko ciy yëreem ak i téereem, nee na ñu ni ko sànni ko ci géej gi, mu gaaw sànni ko ca, bi gaal gi teeree, mbooloo ci sunu mbokki jullit ñi duggusi ndax déggoon nañu mbiram ngir nuyusi ko waaye li ëpp ca ña duggu jox nañu ko bitéelu misk.Mu waxaat ba tay ni bokk na ci karaama yi ko Yàlla defal ci gaal gi, tàggat gi ko sunu Boroom tàggatal boroom gaal gi muy dikk ci moom di ko waxtaanal di ko won ag ñeewent ak yërmande ak a mettitlu bu baax li ko dalDaan baril lu mu ko daan wax naan ko yaw da ñu laa tooñ Sëriñ bi wax na tam ni am na benn doktoor bu ko seetsi woon foo fa, mujju am yërmande lool ci moom naan ko dama laa bëgg rek te fas yéene laa dim-baliAm na tam benn waxambaane tubaab bu ko dikkaloon bu bokkoon ci waa gaal gi, mu ni Yàlla def ci xolam mu sopp ma, Sëriñ bi nee na mujju na di ko ligéeyal ni ko muriid yiy defeeMu ni moom noo nu la Yàlla nekkee woon ak moom ci ay xéewal, tàggatal ko ñépp ba kero muy wàcc Gabong.Sëriñ bi wax na ni Gabong yàggu fa dara daa di fa tuxoo dem ci beneen ba-rabFoo fa la sax juróomi at, mu ni ci diiru juróomi at yi la mujjee mel ni ab jant ci yëkatiku ay maqaamaWax na ni ci diir bii tam la taalife taalif yu kenn masu la def ngir ab taar ak bari njariñ ci Yàlla ak Yonent bi saws ak ci lislaamBarab boo ba mooy MaayombaBa mu fa defee juróomi at la demati ci beneen barab, nekk fa ak coono, am fa ñetti at yu des tuuti di ligéeyal Yonent bi sawsNee na am na benn waxambaane bu bokk ci ñoom bu ko fekkoon fi mu nek-koon di bind, mu rocci jaaseem di ko wëndéel ci boppu Sëriñ bi naan ko yaw yaay diw di jaar ci turu Sëriñ bi, Sëriñ bi ni ko waawMu ni Sëriñ bi moytu ma sama maam raykatu waliyu la woon te maa di ab sëtam, Sëriñ bi joxoñ ko xa-limaam gi gëdd ko mel ni ku koy soŋŋ ni ko xamal ni doo sa maam ja daa raye te du ma ku mel ni ña sa maam daan ray, waay ja daa di tiit daw jóge foo faNee na bokk na ci karaama  yi ko Yàlla defaloon ci géej gi, feeñug Ahlu Badr, mu ni bi mu nekkee ci benn ci barab, da ñu koo yóbbu woon ca karce ga, dëk-kal ko fa soldaar saNee na mu mel fa ni kenn ca ñoom, ñuy tux ak a naan ak a fo ci wetam mu koy muñ ndax xam na ni mukallaf mu ne am na ñaari malaaka yu ko séq di bind ay jëfamGinnaaw ñaari malaaka yoo yu ñoo man a muñ, man a dékku li ñuy dajeel ci ay lor ngir topp seen Boroom kon du jaadu ci moom Sëriñ bi muy jàmbat ndax ñoom kat li léen di naqari rek moo koy naqari, li léen di metti moo koy metti te ñoom du ñu jàmbatCi noo nu Yàlla dogal soldaar si génn bis di tàggatuji, ba ñu demee fa ñuy tàg-gatoo fekk fa mbooloo mu war ay fas kaalawu, sappewuSoldaar si daa di tiit taxaw, ci noonu seen njiit li tëye léen gëdd léen ni da léen di ray bu ñu siiwalee xibaar biBi suba jotee ba leer, mbooloo mi waroon fas yi ni mes, soldaar si dem ni miig bañ a nettali daraSëriñ bi nee na bi loo lu tegee ay fan, góornóor bi woo ko nooy-nooylu ci kanamam ni ko Sëriñ bi xanaa dangaa am ay àndan-doo yu lay dimbali ci li nga bëgg ? Sëriñ bi ni ko ñoo ñu ñoom ay nit la ñu wala ay jinne? Mu ni Sëriñ bi yaa ko gën a xam, Sëriñ bi ni tekk mel ni ku ci xamul dara, waay ja daa di noppiAm na ci boroom xam-xam yi ku ko ci laajoon lu waraloon feeñug Ahlu Ba-drin gi, Sëriñ bi ni ko ngir tiital noon yi la woonKeneen laaj ko ni ko ñoo ña ñooy nitu Ahlu Badrin ña wala malaaka ya ? Sëriñ bi ni ko malaaka yaa Am ku neeti ko ndax Yonent bi saws ca la woon ? Sëriñ bi ni ko moo doonoon seen njiit.Nee na tam bis teg nañu ko ci mbedd mu xat daa di joyal aw nag ci kawam, tàmbalee seetaan yaakaar ni di na dal ci kaw Sëriñ bi waaye bi mu ko jegee da fa daal di jékki-jékki naaw ci jawu ji mel ni daa am ay laaf ba kenn gisatu koAm na bis mu jote ak góornóor bi jote gu tàng, ngir daa wutoon ñenti bant teg léen ci buntu néegam ngir def ko jullikaay ngir ñiy romb bañ di ci jaar, bi ko góornóor bi gisee da fa daa di jóg falang jàkka ji buddi bant yi sànni léen ni fii amul julli amul lislaam da nga noo bëgg a yàqal sunu soldaar yi, Sëriñ bi ni miigBi ko Yéli SÉY yëgee te tubaab bi demagul, dafa daa di jóg ca saa sa dawsi ànd ak aw meram, ni ko lu tax nga tas jàkkaam ji te moom defu ko fu dul ci buntu këram ? Sakkul yoon wi, xatalul kennTubaab bi ni ko man daal maa ko def, fii jàkka du fi am, Yélli ni ko waaye man di naa ko defaraatal jàkkaam ji na mu meloon, tubaab bi ni ko du fi ameeÑuy bëgg a dóorante nit ñi dox seen diggante, ñu nekk di xulóo diggante tàkkusaan ba jant so, ci biir loo lu lépp Sëriñ baa ngi bindCi xisa bii la bindee Xasiidag Rabbanaa axrijnaa min haazihil xaryata zaalimi ahluhaa wajhal lanaa min ladunka walliyan wajhal lanaa min ladunka naziiran, ñaan Yàlla jàkkaBi mu àggee foo fu ñu ni ko nangul nanu la ko, di nga ko gisLoo lu mooy jàkkay Jurbel ak bu Tuubaa.Am na bis Yéli moo mu siyaaresi ko Njaaréem jóge ca yoo ya wàll, ginaaw bi jumaa ji noppee muy ju Njaaréem jiSëriñ bi ni Sëriñ Muxammadu Lamin Jóob Dagana ak benn waay ànd léen ak moom mu siyaare jàkka jiÑu ànd ak moom, won ko jàkka jépp, penkook sowwu, biir ak biti, mu yéemu loolBi ñu dëppee Sëriñ bi ni ko noo gisee jàkka jii ak sama jàkka joo jee, yaw mi ma doon xeexal aka dàqul ? Mu ni Subxaana Lah maneesu léen a tolloole, Sëriñ bi ni lii mooy maanaam sama wax jii: (Yàlla dàq na jëme ca ku dul man ca Maayomba la naqari woon sama xol te yékkati samag wàll)La naqari woon sama xol bu nu koy firi mooy tas gi nu tasoon jàkkaam ja, yëkati samag wàll mu jublu ci yëkatikug sooroor yiSëriñ bi nee am na at boo xam ni bu dul woon ak li ko Yàlla tawféexal saa su xamee ni weer tàmbali na mu di ko bind kon benn weeru Ramadaan doon na jàll te du ko xam ndax waa dëkk boo bee mu nekkoon xamu ñu woon lu dul weeru tubaab yiBi korite jotee daa xëy dog, sangu, def li ci sunna digle lépp génn ni dafay julliji ca péncu dëkk baBi mu àggee xool sowwu ak penku, xoolati ndeyjoor ak càmmooñ mu wóor ko ni kenn du ñëw, am ñaari jaam yu jigéen yu war a tollu ci mukkalaf aksi taxaw ci kanam Sëriñ bi di ko seetaanSëriñ bi kàbbar ñu tàmbalee xàqataaySaa su kàbbaree ñu ree, naka noo nu ba mu jullee ba sëlmal def xutbaam.Am na benn waay bu bokkoon ci kilifay barab bi mu nekkoon da koo digoon bitéelu misk ci lu dul mu di ko sàkku ci moom ndax moom Sëriñ bi daa wul sàkku ci ñoom dara te daa wu ko séentu ci ñoom, daa wul wóolu seen ay dig tamWaay joo ju ko digoon bitéelu misk bi ndekete daa digoon keneen lu mel ni li mu ko digoon waaye bi mu deful li mu digewoon, waay joo ju daa tàmbali di xulóo ak moom, moom tam muy setal boppamLoo lu lépp tam mi ngi doon amee ci wetu Sëriñ bi ci wolof tam la ñu doon waxee waaye yu leerul dara waaye làkk gi ñu koy làkk li muy leeradi leeradi fàttali na Sëriñ bi réew mi, ba mel ni daa ñibisi ngir gëj gi mu ko gëjoon a dégg, loo lu neex Sëriñ bi lool, sedd ab xolamMu neeti tumurànke gi juróom ñetti at yu des tuuti laBi mu matalee li ko Yàlla bindaloon ci ag tumurànke ci suufu yéefar yu ñuul yi, Yàlla indeeti ko ca suufam ngir nitam yi ñoom tam jariñu ci moom ci li ko Yàlla may ci ay mbóot ci tukkeem bu barkeel boo buCi noo nu Yàlla daa di def ci xolu kilifay nguur gi ñu am ag ñeewent ci moom ba delloosi ko.Sëriñ baa ngi aksi Ndakaaru bisub gàwwu juróom benni fan ci Chahbaan (Ba-raxlu) atum kasasin di  ci Gàddaay giTaxawu fa daanaka, daa di jàll Ndar def fa lu tollook fukki fan ak juróom, am na ñu ni ñaar fukki fan la fa am ba ca bis bu njëkk ba ci Ramadaan lañu ko may mu dellu ciy waa këram mu doonoon bisub talaata, mu jóge fa dem Luga wàcc ca rakkam ja Seex Coro Mbàkke ca guddig gàwwu ga mu rañaane fa romb kër Seex Julo Siise jógeeti fa jaar kër muriidam ba Sëriñ Sire Lóo ca Sanoosi, sax fa la desoon ca Ramadaan ja, nop-palu fa, woor faCi diir bii foo fa fees na dell, raj-rajloo gi mel fa nu mu masul mel, ci diggante ay taalibeem ak ñiy sàkkusi ndimbal ak i kilifa yu koy siyaaresi di ko ndokkeel-siBokk na ca ñoo ña ka ñuy woo wee kéemaanu jamonoom, woykatu wax-toom Seex Ibraahiima Jóob AlmashariiAb xisaam lu xoromu la te yéeme ndax moom Seex Ibraahiima moo mu daa amoon ab bor bu mag bu ko lëjaloon lool ci jamono joo xam ni fay ko ci jafe naMu jóg wër ak moom ci sëriñ su mag si waaye taxul kenn tëye ci loxoom, ci noonu mu jaaxle lool te am tiis waaye bi Sëriñ bi aksee Sannoosi mu ñëw indaale ay bayitam tuddu ci mbiru bor bi ak ni mu ko séddalee ci diggante Yonent bi SAWS ak ñenti saxaabaam yiGinaaw sëriñ si nangu wu ñu koo xettaliBi mu yëgloo Sëriñ bi ni ko mu aksi, mu dikk nuyooBi mu laataa wax ay mbi-ram ak boram bi ak ni mu ko séddalee ci bayit yi, Sëriñ bi ni ko indil ma mbuus mee, mu indi ko, mu nee ti ko jox ma mi ci des, mu jox ko ko, mu ni ko waññil li nekk ci mbuus mu nekk, mu waññi ko, mbuus mu ne ñetti téeméer nekk ci, boo léen boolee muy juróom benn téeméerSëriñ bi ni ko indil benn téeméer bi te jël li ci des dimbalikoo ko ci say soxla te moom boram bi juróomi téeméer rek la woon, ca saa sa Seex Ibraahima daanu ab jéll, yuuxu ca kawSëriñ bi ni ko waaw yaw lu mu ? Mu nettali ko xisaam, jàngal ko bayit yiSëriñ bi yéemu ci lool te sant Yàlla waaye noon yi ñoom seen kiñaan gi mayu léen sax ñu xaar ba Sëriñ bi ñibi këram waaye dañoo daa di tàmbalee wut seeni pexe di waajal li ñu nar, di xaar waxtoom jot ba ñu def koBi Sëriñ bi jullee iid ca bisub kori ga mu doonoon bisub alxames da faa too-gaat bisub àjjuma ak gàwwu ba ca tàkkusaan sa, mu laxasee fa wuti kër taali-beem ba Góor Mag Jaw boole fa timis ak gee ngir tarug dox ba dem kër Samba Baabu fanaan faXëy bisub dibéer dem kër baay taxam Seex Ibraahiima ca Mbàkke Kajoor fanaan fa, laxasati ca tàkkusaanu altine ja, dem ca Masàmba Xari Jóob moom mi ngi kër Muxtaar, fanaan fa, yendu fa, jógeeti fa ngoonu talaata dem ca Muxtaar Mareema Silla ca Ñaxal, mu def fa ay fan jóge fa jàll Kokki Guy ca Muxtaar Sàmba Jóob yendu fa waaye fanaanu faDa faa jóge njëkk jant biy so te boo ba ña ngay waajal ñam yi waaye taxul mu xaar ko fa, dox nag jëm Daaru Salaam fa Maam Seex AntaRakkam jooju Seex Anta tàmbali di ko ganale ganale gu yéeme loolMu sax fa diiru fukki fan, bis bu nekk ñu ray ay fukki yëkk, bu ko matalul mottali ko ci giléem wala ay giléemBi weeru Digguw Tabaski tàmbalee la fa jóge wuti Daa-ru Manaan fa Maam Cerno fekk defaroon nañu kër ga bu yàggSeex Ibraahiima mii nu gën koo xam ci Maam Cerno Biraayim mooy ki Ku baax ki dénkoon njaboot gi ak bagaas yi bi muy tukkiCi noo nu magu taalibe yépp daje fa, Seex Axmadu Ndumbe jiite léenMaam Cerno moo doon jàngal goney Sëriñ bi ba ñu mokkal ci diir bu néew njëkk Ku baax kiy dellusi, dara yàquwul ci mbirum Sëriñ bi.Mu jullee foo fa iidul kabiir (tabaski), sax ci meloom wu sell wa ak yareem (tarbiya) ba mu nekkoon, mbiram ak mbiru taalibe yi di gën a jëm kaw, Kaamil yi ñu léen di jàng di leen xool ci bëccëg gi, di léen tari ci guddi gi naka noonu Xasaayid yi ak njàngalem xam-xam mi ak ligéey bi, loo lu lépp àgg fu kenn ma-nula melal ci kaweNi nga xamee ni mbirum Sëriñ bi yokku na ak bu taalibe yi ba jéggi dayo ba maneesu koo misaal noo nu tam la mbiru ñu iñaan ñi aka rambaaj yokkooJaxase gi dellu fa mu nekkoon, rambaaj yi jóg di def seeni ligéey ba nu xëy indil Sëriñ bi ay soldaarLi ko waral mooy bi fa Sëriñ bi defee ab diir la kër ga lakkBi ñu ko defaraatee ba noppi ba wut ay lal yu fa wara dem sëf ko ciy giléem la raj yi (agents secrets) gis loolu daa di wax tubaab yi ni léen Sëriñ bi dafay waajal jihaad ndax am na ngànnaay yu mu jënd yu bari ngir bëgg a dal ci seen kaw, jaraaf ji ñu dénkoon mbiru wàll yoo ya ca jamono joo ja moom it wax te tegu ko woon fenn ni Sëriñ bi da fay dajale ay kano aki fetal ak yeneen jumtukaayu xare di waaj ngir xeexLaaj ay soldaar ngir jàkkonteek Sëriñ biÑu àndoon ak moom ci kaw waaye wóolu wu ñu woon ay waxam moo tax ñu boole woon ko ak buuri réew yépp, Kajoor, Bawol ak Siin waaye bu Siin moo ci gënoona rafet njort ci Sëriñ bi, gënoon cee rafet wax ba sax Buur Siin bii di Kumba Ndóofeen Juuf wutoon na ay fuuglukat indi fa ngir ragal noon yi duggu ci ab néeg di fa dugal ay ngànnaay wala fetal te kenn du ko yëg ngir bëgga dëggal li ñu wax ni Sëriñ bi dafay dajale ay ngànnaayBi nga xamee ni gisu ñu lenn ci li ñu doon tuumaal Sëriñ bi te gisu ñu kenn ci ndongo yi ku yor kanam gu lëndëm mbaa gu ñëgKu ñu ci gis rek ma nga mel ni kuy waaja julliji kori mbaa tabaski ngir col gu taaru, ñu xam ni noon bi dafay fen, buur yépp rusCi noonu ñu dellu di réccuAg karaamaa ngi nii ndax bi sodaar si laataa aksi, mbokki Sëriñ bi da ñu koo wër lëjal ko witt, gëna tar ci moom ay jiit ndax tiit gi ñu tiitoon taxoon amatu ñu woon kersa, taraloon lool ak moom, demoon nañu ba bëgg koo génnee seen biir bu ñu ko manoonÑa ca bokkutoon ca mbokk ya daal ñooy ña ca yaroo ca moom waaye Ku baax ki moom loo lu lépp tee wul mu doonoon ku féex ku ko yëgalutoon ya-ramam naan léen bég leen mbir mi ñaari bëy du ñu ci daanante waaye ñoom manu ñu ko woona dégg ndax tiitCa bis yoo ya la Ku baax ki génnee aw daggit wu yéeme ci ay woy ni léen bu ngeen ko jàngee ci kanamu soldaar si du ngeen dégg lu léen naqari mbaa ngeen koy gis, woy wi Sëriñ baa ngi ko tënkee arafu Raxmaanu Raxiim mooy Xasiidag Rabii bimaa Yachra’uMuxammad doomi Aliyu Alyaxquubiyu, nu gënoon koo xam ci turu Muxammad Tuubaa ngir taqoo gi mu defoon ak Sëriñ bi ca Tuubaa ak barig lu mu daan sikkar aka jàng Xasiida yiMoom mii moo nettali ni bi Sëriñ bi génnee Xasiida gi da ko ni mokkal ko mu mokkal ko ba ñu laataa ñëwBi ñu ñëwee Sëriñ bi woo ko ni ko jàng ko ca kaw, béral koMu jàng ko ni kuy nodd baamu ko lu tollook ñetti yoon, Sëriñ bi ni ko doy na, mbir mi mat na te yéwénWax nañu ni ka jiitewoon soldaar sa ba mu aksee daa tàmbali di dóor jaaseem ci sàkket yi ak ak gaal yi ba am na gaal goo xam ni da koo xar ci digg biBi ñu gëstoo gisu ñu dara la ñu dellu ànd ak toroxte ak kersaBoo ba la Sëriñ bi def Xasiidag Yaa Jumlatan xad salasuu di léen ci dàggiMoom tàmbalee bayit yoo ye nu tàmbalee téere bi njëkk ubbite gi nga xam ni Sëriñ bi daf ciy wax ni yéen ñiy bokkaale sunu Boroom di wax ni ñett la, génnee ngeen ma wax ni jaamub Yàlla laa te damay jihaad te damaa yor ay ngànnaay, li ngeen wax dëgg la man jaamub Yàlla laa tey Jëwriñ buy ligéeyal Yonent bi saws te yit damay jihaad waaye ci xam-xam ak ragal Yàlla laay jihaade te loolu Yàlla seede na ko.Ci bisu gàwwu fukk ak juróom ñent ci weeru Gàmmu atum , war a tol-look  juillet  ci faraase la Sëriñ bi génnee ca këram ga ca Daarul Man-naan ginnaaw bi ko ay bataaxal dikkalee ak ay ndaw tukkee ca nguur ga naan ko na léen fekk Ndar ginnaaw tisbaarMu fanaan Ngaabu ak njiitu soldaar si xëy dem Njaaréem, joge fa jàll TiwaawonFoo fa la yéege saxaar dem Luga, dem DaganaLoo lu lépp ci ag ayu bis la amee, sax na Dagana juróomi guddi jéggee fa dex baSëriñ baa ngi jóge Dagana ci ñaar fukki fan ci weeru Gàmmu ànd ak waayu Seex Siidiya Baaba ji mooy Seexunaa Ibnu Daada, man naa am li waraloon loo lu mooy li ñu wax ni Seex Siidiyaa ko wax ni léen Sëriñ bii de amul lenn lu ñaaw lu deesi ragal ci moomÑu ni ko woon ndax man nga noo wóoral li nga wax? Mu ni léen warlul naa léen ko, ñu ni ko woon kon léegi da ñu koy boole ak yawSëriñ bi moom daa wu léen yéexal lu dul diggante bi muy xaaree ndigalu Bo-roomam, loo lu moo daan waral ñuy njort ni daa bañ te fekk boo ba noo nu la demeeCi noo nu la demee ànd ak Seex Siidiya ba ñu àgg ci yenn ci kër yi nga xam ni du ñu woon këram waaye yu Banii Daymaan la ñu, mu wàcc fa ngir ay mbir ci digganteem ak yenn giir yi, su ko defee Sëriñ bi tam bu ñuy laxas mu laxasati def ko ay yoonBi tuxu yi baree nga xam ni daanaka du ñu sax fi barab te loo lu wuute na ak aaday waa réewam, mu tiis ko lool ak ag njabootam te tam taalibe yi da ñu ko daan dikkal fu mu man a nekk te barab yi sori nañu, sàcc yi bari ci yoon yi sonnal léen loolCi noo nu Sëriñ bi sàkku ci ñoom ñu tàggoo, ñu bañ ngir xër ci ànd ak moom ak ngir dénk gi ko ko nguur gi dénkoon waaye Sëriñ bi moom dogu rek, ñu xam ni ku dëggu la te du sàkku dara ci bànneexu bakkanam, ñu mujju ànd ak moom ci li mu bëgg, nangul ko ngàntam.Ci tukki Gànnaar gi ca Sarsaara fa la Sëriñ bi dajeek Yonent bi saws mu jox ko fa Wirdul Maaxuuz ci lu dul ay gént waaye ci yeewuBi ko Sëriñ biy jox taalibe yi da ni léen jox naa léen wird wi ngir jëmmi Yàlla Mu Tedd Mi te Kawe kon tëye léen ko ngir jëmmi Yàlla Mu Tedd Mi te kaweMu waxaat jàpp léen bu baax, ku ci jotoon a yor weneen wird bu ko manee na léen boole kon muy leer ci kaw leer, bu ko manul na yem ci wird wu tedd wii.Ci yoonu Gànnaar gii ca Tintu Muxsin la ko xew-xew bu ñaaw daloon muy ab naar bu jógoon ngir ni dafay faat Sëriñ bi far Yàlla musal ko ciNi mu ko doon fexee mooy ñëw ci Sëriñ bi won ko ag cofeel gu dëggu jébbalu ci moomSëriñ bi tam suturaal ko boole ko ci njabootam, bindal ko ñetti bayit ni ko na ko saxoo jàng guddi ak bëccëgNaar bi moom tam dëkkee ko woonBayit yi lii la ñuy tekki lor ak saytaane jëm nañu ci ku dul man ndax ñoom ñaar amu ñu ci man benn kàttanYàlla mooy sama Boroom, Yonent bi saws mooy sama xarit te di sama soppe te bañ na tam sama loru te sàkku na ci Boroom mbindéef yi sama mbég.Naar bi taqoo woon ak loo lu di ko jàng guddi ak bëccëg ci mbooloo mi ak bu wéeteeMu ko daan def ginnaaw Saaru Yasiin mel ni kuy noddu daa wul taxaw lu dul ni daa sonnu wala muy nelawMu sax ci loo lu ay fan, am na ñu ni weerJamono joo ja Sëriñ baa nga woon fa njoñ Seex Siidiya nekk ca seen xayma yaCi noo nu mu digaloon taalibe yi ñu defaral ko ag kër ca biti, ñu def ko ni mu ko bëggee woonBi mu noppee mu wax ko Seex Siidiya BaabaMu digal mbokkam ma Seex Siidiya Muxtaar mu gunge ko ca kër ga mu defee ko noo naSëriñ bi digal naaram boo bu mu ñëw ànd ak moom ca kër ga tey jàng ñetti bayit yi ni mu ko baaxoo woonBi ñu aksee, seytaane jàpp ko xamal ko ni pexe mi mat na def doŋŋa ci desBi guddi gi soree ba kenn yëngootul, naar bi jóg summeeku daa di duggu ci kër gi wuti néeg ba Sëriñ bi nekkGinnaaw xamoon na fa jaasi Sëriñ bi nekkoon mu génnee ko ci mbar mi waaye Yàlla dogal benn waay bu bokkoon ci néegu nguuru Kajoor ñu ko daan wax Omar Faal Ndati, nekkoon ca jàkka ja di fa jaamu YàllaBi ko naar bi rombee mu jóg ca saa sa seeti ki yor mbiru biiri Sëriñ bi muy Muxammad Lamin Ñang doomu Muxam-mad Lamin Mati xamal ko ni am na jëmm ju jëm ca néegu Sëriñ biCa saa sa ndongo la jóg gaawantu fekk naar ba yor jaasi ja di settantal naka lay jekkoo Sëriñ bi ba man koo lor bu baaxBi naar bi xàccee bëgg koo dóor jaasi ji, Yàlla dogal mu lonku ci koñub xayma bi, dajeek ndongo li di wadd di dal ci kawam, naar bi yuuxu, muriid bi yuuxu ci kawamSeen coow li fees foo fa dell, ña nekkon ca wet ga yuuxaloo daje faSëriñ bee mujju ñëw dox seen dig-gante ak nit ñi kon ñu ray koMu dalal léen daa di yónnee ci benn mbooloo bu fanaanoon fu sori foo fa te mu waroon léen a yewwi, ni léen yóbbaaleel léen ma naar bii ba Xomaak ngeen bàyyi ko fa, dénk léen ñu yëram ko te dimbali ko ci ay bagaasam, làq léen xew-xew bi ngir bañ ñu gaañ koYenn taalibe yi gis nañu ni li tax Sëriñ bi delloolu naar bi Xumaak fa tubaab yi am sañ-sañ, junju la ci ni ñoom tubaab yi ñoo ko yónni woonYàlla rek a xam waaye pexeem ba sottiwulNaar bi bis dellusi na ci Sëriñ bi ca Xomaak, taalibe yi jóg ngir fexeel koSëriñ bi yëg ko génn ci naaj wi te solul ay dàll di wax ca kaw bàyyi léen ko, bàyyi léen ko alaa tuxibbuuna an yaxfira Laahu lakum (xanaa bëggu léen Yàlla yëram léen) di ko baamuÑu bàyyi ko, mu digal ko mu làqu génn te dem yoonamBi ku tedd ki nekkee Njaaréem, naar bi delluseeti faSëriñ bi aarati ko naan ko boroom jaasi ji, naar bi naan ko déedéet neel boroom xëm gi, su ko defee Sëriñ bi ree, génneeti ko ginnaaw bu mu joxee ay xéewalSëriñ Muxammadul Amiin jóob Dagana nee na gis na ko Cees ca Jànqeen te boo ba mi ngi ànd ak mbooloo ci taalibe yi waaye moom rek a ko ci xàmmee te bu ni woon kii de diw la ñu ray ko waaye nee na kon ana jikkoy Sëriñ biGinnaaw bi la Sëriñ bi dem Jaraari, barab la bu Halawi yi moom, Sëriñ bi tuddee woon ko Biirul Xayri di ci maanaa teenu yiwCi noo nu Sëriñ bi tuxoo ciy barab dem ciy barab ba bi mu sancee ca Sahwa-tul Maayi, nu gën koo xamee Xomaak, soriwaay bi di lu tollook doxu bis bu tar ci ku sawar boo jógee Dagana wala PodoorLoo lu amoon ginnaaw atum Baksasin di junni ak ñetti téeméer ak ñaar fukk ak ñaar ci gàddaay giMu mujju di wër ci barab boo bu di tukkee ci kër di dem ca geneen gu jegeMbiram tam mook bu mbooloo yi koy dikkal di siyaaresi di gën a yokku ci jamono ju nekkAg karaamaa ngii gu amoon ca Xomaak maanaam Sahwatul Maayi ci genn guddi muy tawati tànk ju ko daloon te tar lool, foogloo taalibe yi ca guddi goo ga ni Sëriñ bi du weesu guddi ga waaye moom mu léen di dalal rek naan léen dellu léen ca yitte yaBi Yàlla dogalee mu wér ca suba ga mu xamal léen ni mbir mi balaa la woon bu jóge fa sunu Boroom jëmoon ci ay nitam, ñu naroon a jeex tàkk bu léen daloonSëriñ bi wax sunu Boroom na ko ko teg moom mu gàddul léen koMu ni ko jëlalMu doonoon lu diis jóge ci asamaan wàcc ci kawam mu daanu xëm, ñu indi ko ci xayma bi te yëgulKi ko yóbbu ci xayma bi di Moor Xari Jóob wax na ni jaan moo ko màtt.Ba mu fa nekkee ba guddi Gàmmu atum haksasin di junni ak ñetti téeméer ak ñaar fukk ak juróom di guddi àjjuma la fa Seex Ibra Faal ñëw jóge Ndar in-daale këyit wu jóge ca tubaab ya wu koy may mu dellu réewam SenegaalSeex Ibra jàppale ko ci tuxu giSëriñ bi tàmbalee waaj di tàggu waa dëkk biBa àjjuma ja dellusee di fukk ak juróom ñent ca weer wa mu génn këram goo ga sóobu yoonu Gaaya, di dëkk bu nekk ci penku bët-gànnaaru Dagana, ñoo ña sàkku ci moom mu julli ci seen jàkka ji nu doon yeesal ngir barkeelu ci mu ànd ak seen imaam ja Muxtaar Sow julli fa ñaari ràkkaa ci njalbéenu yoor-yoor jéggi dex gi dem Dagana nekk fa ba bisu gàwwu ñaar fukki fan ak juróom ñett ci weer wi mu duggu gaal ci tisbaar ji jëm NdarJamono yi mu nekkee woon Dagana, nganale gu nekk defal nañu ko ko fa.Bi mu àggee Ndar ca guddi ga da fa wàcc ca Seex Ibra Faal sax fa ay guddi, jóge fa dem Luga, wàcc ci Alaaji Masàmba Soxna, foo fa la yabalee ligéeykat yi ñu dem Céyéen ca Jolof jiitu ko fa defaral ko fa ag kër njëkk muy aksiGinnaaw bi la jàll Ngaajax fanaan ca jàkka ja, fa seen xabru wàlliyu ya nekk, daa di jàll ca kër Sëñ Asan Njaay yendu fa fanaan fa yendooti fa laxas dem Kokki wàcc ca Seex Muxammadu maamu Seex Basiiru, demati Duriga fa Seex Madun Sàmba maamu Seex MurtadaaJóge fa àgg Kër Baasin ca Seex Muxa-mmadul Amina Xuma Jóob soog a dem Céyéen ci bis yu néew di njalbéenu Rabii’u saanii fekk yenn kër yi pareBi mu aksee ca kër ga da koo tuddee Daaru Raxmaan mu nekk fa mbiram ak doxinam di gën a jub ak a dolleeku waxtu wu ne ba ci benn ci ñaari jumaada yi ci atum saksasin di junni ak ñetti ak ñaar fukk ak juróom ñaar mu taxawal Daaru Xudoos ci sowwu dëkk bi soree ko lu tollook ñaari kilomet wala lu ko yées mu sax fa mbiram di fa dollikooti niki barab ya ko jiitu ba ca àjjumay ñaar fukki fan ak ñaar ci weeru Muxaram atum lasasin di junni ak ñetti ak fanweer Ci njëlu bisu gàwwu ñaar fukki fan ak ñett ci Muxarram atu lasasin la génn dem Njaaréem fekk mu julli woon suba ginnaaw bi mu doxee ay kilomet, fa-naan ca la yées TuubaaCa guddig altine ja mu fanaan Tuubaa ca Daarul Alii-mul Xabiir fa Seex Abdu Raxmaan Lóo muriidam ba jàngal doomam yu mag yiBa mu xëyee la dem Njaaréem fanaan fa guddig talaata ñaar fukki fan ak juróom ñett.Bi mu àggee Njaaréem, ñu dalal ko ci njalbéen gi ci benn pàkk bu nekkoon ci wetu góornóor bu ndaw biCa jamono joo ja ma nga dëkkoon ca wetamNee nañu ci safaru lasasin, di junni ak ñetti téeméer ak fanweer la Sëriñ Ibra mu Sëriñ bi gane àddunaCa Rabii’ul awal atum alsasin di junni ak ñetti téeméer ak fanweer ak benn la fa tuxoo dem ca këram ga nekk ca kaw tundu waGin-naaw bi mu ko tàmbalee defar ca weer wa ko njëkkLoolu  mi ngi amoon ca bis bu njëkk ba wala ba ca topp wala ya ko jege daa di koy tuddee Albuqhatul Mubaaraka di tekki Pàkk bu ñu barkeel bi.Ca ñaar fukk ak ñett ci weeru sawaal atum balsasin di junni ak ñetti téeméer ak fan-weer ak ñaar Seex Abdul Axad gane àddunaCi Muxarram atum jalsasin di junni ak ñetti téeméer ak fan-weer ak ñett Sëriñ Abdu Xaadir gane àdduna Ci guddig àjjuma, fukki fan ak ñent ci ziilqihda atum jalsasin ba tay Sëriñ Saalixu gane àddunaCi juróomi fan ci weeru kooru halsasin di junni ak ñetti téeméer ak fanweer ak juróom Sëriñ Suhaybu gane àddunaCi ziilqihda hasasin ba tay la Sëriñ Abdu Samad gane moom itam àddunaCi Rabii’u saanii atum jamsasis di junni ak ñetti téeméer ak ñéen-fukk ak ñett la Seex Murtadaa gane àddunaÑoo ngi tàmbali jumaay Njaaréem ji atum halsasin di junni ak ñetti téeméer ak fanweer ak juróom ci guddig dibéer weeru Rabii’u saaniiÑu tàmbalee gas fondmang bi ci ñaar fukk ak juróom ñaar ci Jumaada saanii atum walsasin di junni ak ñetti téeméer ak fanweer ak juróom bennTabax gi moom ñi ngi ko door bisu altine ci yoor-yoor, Sëriñ bi wàcc ci biir paxu xutba bi, Seex Muxtaar Binta nekk ci wetam yor ndab lu def simangSëriñ bi jël jumtukaayu tabax bi tibb ci simang bi wax Bismillaahi sotti, jël ab xeer teg ci ban bi, jëlati gasukaay bi dóor ko ci xeer wi jàng wa‘iz yarfahu ibraahiimul qawaahida minal bayti wa ismaa’iilRabbanaa taqabal minna innaka anta Samii’ul Aliim daa di fay julli ñaari ràkkaa ñaan faLigéey baa ngi àgg ci juróom ñaari at ci teewaayu Sëriñ bi mu julli fa ñaari iid kori ak tabaski ñaari yoon ci lu wér waaye julliwu fa àjjumaSëriñ Mbakke Buso nee na li ko waral mooy moom masu faa yéenee sax mukku te ku yéene wu la sax, àjjuma waru koKa fa njëkk a taxawal àjjuma mooy Seex Ibraahiima rakkam ja, ci dëppoo gu mu ci def ak Seex Mbàkke Buso ak doomi Sëriñ bi ak magi taalibe yi ndax ñoom ñépp a fa yéenewoon a saxSëriñ bi daa digaloon mag ñi ñu sanc ci wetam, bàyyi boroom kàttan yi man a ligéey yiy tarbiyusi nekk ca tool ya.Dëkk ba mujju di dëkk bi gën a dundu ak jàkkaam yeek daaraam yi ak jàngu-kaayiu xam-xam yi.Kaamilu Sëriñ bi bis bu nekk ñu wàccee ko ci buntu këram gi ñenti yoonÑaari yoon ginnaaw jullig suba, benn yoon ginnaaw tisbaar ak beneen ginnaaw tàkkusaanBu dee guddi àjjuma ñu wàccee ko juróom ñaari yoonMbóotum loo lu moom Yàlla rek a ko xam, mooy jullig farata gu mu julli gu ne tollook ab kaamil bu ñu wàccee.Bu dee lu aju ci mbindlu mi moom, Sëriñ bi da daan def képp ku mokkal te rafet mbind, mu bindloo la ab Kaamil ci lu tollook ñetti weer yu ne wala sumun wala rub’u wala sulus wala nisf ci weer wu ne mu ànd ko ak ku mu nuróol mbind, mbaa ñu mu nuróolWeer wu ne daan nañu am lu tollook ay téeméer ci ay Kaamilu loxo, lu bok-kul ak li ñu daan jënd ciy Kaamil yu ñu móolAm na bis boo xam ni jëndandoo nañu juróom ñaari téeméeri Kaamiil yu ñu móol ci benn yaxantukat yu bokkul ak téerey xam-xam yiy dikk di jóge ci wàll wu nekk yu ñu bindee loxo ak yu ñu móol.Mbooloo yi bari woon nañu ci moom ca Njaaréem, ba nguur gi mujjoon aaye ko muy dox ci nit ñi ci lu dul ag diggale, loo lu taxoon muy wut ay palanteer yu ndaw ci buntu bu nekk ci kër gépp nga xam ni fu mu toogee ba ubbi palanteer, ñaari nit man a giseek moom bu ñu jàllee yeneen ñaar jegesi noonu la ñu koy nekkee ci suba ba bëccëg ci li gën a bari, teg ca ñu nekkaat ca tàkkusaan ba timis ak léeg-léeg ci guddi giAmaana léeg-léeg tam mu dem bind ag Xasiida mbaa mu dem ca buntu jigéen ñay siyaaresi mbaa mu dem nemmeeku nja-boot giSu bëggaan a jàngale da fa daan soril nit ñi buntu bi, su ko defee ñu kuréelu, Sëriñ bi tàmbalee tomb ci suuf ngir njàngalem Sariyaa ak Haqiiqa, ci Alxuraan ak Xadiis ak Xikam ak masalay Fiq yiAmaana mu jànglu Xasiida, su ko defee wattukat yi jóg di tari ci kàddu yu neex, léeg-léeg it daan nañu koy xoolXasiida yoo yu daa wu ñu weesu tagg Yàlla ak Yonent bi saws, su ko defee lekk yi ak naan yi di daw ci diiru jotaay bi.Nguur gi aayeeti ko mu dem ca jàkka ja ba mu mujju def jàkkaam ca fu jege kër ga ndax moom daa wul wuute mukku jullig mbooloo ca jàkka jaMu bàyyil nit ñi ci kër gi aw yoon wu ñu man a jaar julliji, moom tam mu wut aw yoonu boppam wu koy àggale ca mixraab baDu ñu ko gis mukku ndare bu daan taxaw ca mixraab ba, du tee daan nañu ko séen ci mbooleem julli giDa fa daan tëj buntu bi bu noppee ci julli gi, daan na ko ubbi tam ngir jàngaleMbooloo ma bari woon lool ba am na bis boo xam ni dagg nañu ko ci baa-raam dagg dàllam ngir xër ci laal jëmmam ju tedd ja waaye buuxante bu metti moo daan waral ñuy dal ci kawam ba koy gaañ te du ñu ko tayDaan nañu ko gaañ ci loo lu ndax moom jëmm ju tuuti la woon ci saayir waaye di ku dëgër ca Yàlla, du yoqat te du sonnuBi ko mbirum Yàlla mi dikkalee da ñoo tànn ñaar ngir ñu toppatoo ko ñuy ñaari muriidam yi Muxammad mu Abdu Raxmaan Attandaxii ak Sëriñ Muxa-mmadul Lamiin Jóob Dagana, ñu dugal ko ci ab oto guddig àllarba yóbbu ko Tuubaa ci pexe yu ñu def ngir làq ko nit ñi.Ñi ko doon gunge juróom la ñu woon, Sëriñ Basiiru moo léen jiite woonMu daa di yónnee ca mbokkam ma Sëriñ Muxammadul Faadilu, yónnee ca Maam Cerno fa Daarul Muhtii ak ca Sëriñ Mbàkke Buso ca dëkkam ba ca wetu Tuu-baaYónnee tam ca mag ña nekkoon Tuubaa, ñoo ñu ñoo daje ci diir bu gàtt ba ñu matee ñaar fukk ak juróom ñett, Sëriñ Mbàkke Buso jiite léen, loo lu lépp a ngi amee woon ci nëbbatu gu tar ngir bañ fitna.Ñi ngi noppi laataa fajar di jot, def fa ab néeg bu ñuy tëj ak a tijjiBi ko nit ñi yëgee bi suba jotee, coow li bari lool, loo lu lépp bi muy am Sëriñ Móodu Mustafaa ngi Njaaréem di xamal nit ñi ak di léen dalalNoo ngi taxawlu fii ci taarix bi fas yéenee jublu ci jàngale yi nga xam ni ñoom itam noo ngi léen tuxalee ci téere yi Sëriñ Alaaji Mbàkke Xaadimul Xadiim dajaleIndi wu nu yépp waaye da nu caa tànn juróomi téeméer ci lu war a jege ñaari junni ak juroomi téeméerYal nanu ci sunu Boroom defal dégg ak topp.Am na bis Sëriñ bi tijji mbooloo mi tàmbalee ñëw benn-benn mu xawa mel ni ku soppeeku ni léen : dem léen ba ngoon, ca ngoon ga mu woo léen ni léen xam ngeen sikku Sëriñ, ñu ni ko ku nu ci dimbali nu jël, mu ni léen tàngoor ak wex ak naqari dereet du ñu sikku Sëriñ xanaa gisu léen xal, man naa xëy ni futeet ab dëkk ba dara du fa des waaye bu ngoon jotee ba laa kenn a fatu wuti ko, njariñ laa ko waral.Sëriñ bi mas naa laaj ay mag achtaatan nu ngeen ko xamee ? Ñu wax ko la ñu ca xam, mu ni jublu wu ci loo lu, ni léen achtaatan, chiin su tooy soo su mooy mbir mi, chiin su tooy soo su lu muy tollool ci li mu abajada ? Ñu ni ko junni la ñu ci xam, mu ni léen bis pénc lay xamle di ko misaalBis pénc boo bu ngeen di dégg nga xam ni bu dikkee lu Yàlla sunu Boroom bind di na ko teewee, nit ak jinne dara du ko wuuteAy kuréel la ñu koy def bu ñu ca yeggee, bu ci ne junni lay doon du ëpp du yées, junni bu ne kenn moo cay am set gu tollu ni jóg dem àjjana te jaarul sawara kon góorgóorlu baax na lool.Sëriñ bi nee na jamonoo ngi ñëw  joo xam ni la cay musle di naa léen ko wax yéen ñii fi nekk : ragal Yàlla sunu Boroom te jaamu ko, nangoo ligéey te ñime wéet, néew ay bëgg te bari muñ.Sëriñ bi mas naa am taalibe yu mu wax ni def léen ñenti xaaj, wet gu ne am ñu fa toog, mu jàkkaarlook ña féete penku ni léen, waa penku dama léen di laaj xiif lu ngeen xam ci lu ko man a faj ? Ñu ni cell, mu laajaat léen ko ? Ñu ni ko lekk la ñu xam ci lu koy fajMu wëlbatiku ci wet yépp laaj léen ko ñu wax loo lu, mu wëlbatiku toogaat ca digg ba wax ni man mii tam xiif xamu ma lenn lu ko mana faj lu dul lekkNi ngeen xamee ni xiif dara manu koo faj lu dul lekk, mbugalu bàmmeel tam dara manu koo faj lu dul jaamu Yàlla, man mii nag sunu Boroom ràbbal na ma ci àdduna mbalaanu sutura moo xam ni ku fi nekk muuru ci biir waaye mbalaanum bàmmeel borooma koy ràbbal boppam.Am na ku doon sàkku ci Sëriñ bi mu ñaanal ñaar ag jubóo ci ab sëy, Sëriñ bi ni ko tee ma léena ñaanal ñu jub sooga jubóoYàq goo gis ci àdduna ñaar ñu jubóo te jubu ñu ñoo ko waral.Sëriñ bi nee na bu ñuy jàng sama xasiida yi ku koy xerawlu fa ngay faloo doo ko fekkee waaye ku ciy dugal leneen fa ngay follikoo doo ko fekkee.Sëriñ bi nee na sunu Boroom ab kerkeraan la bu amul fu mu yem, looy gën di yéeg du gën di jëm kaw, looy gën di jëm kaw di gën di baax.Sëriñ bi nee na na ngeen moytu tooñ ndax di na waral ñett, di na xañe jubalu sunu Boroom, inna Laaha laa yahdiil xawma zaalimiin, di na xañe ndim-balu sunu Boroom wamaa lizaalimiina min ansaarin, di na waral tam mbugalu sunu Boroom Innaa minal mujrimiina muntaqimuun.Sëriñ bi nee na walaa takun minal haafiliin inda niyati (Bul bokk ci ñi sàggan booy yéene) ndax inna Laaha aliimun bizaati suduur (Yàlla xam na li ci biir dënn yi), walaa takun minal haafiliin indal xawli (Bul bokk ci ñi sàggan booy wax) ndax qad sami’a Laahu (Yàlla Aji Dégg lépp la), walaa takun minal haafiliin indal amali (Bul bokk ci ñi sàggan booy jëf) ndax innahuu bimaa tah-maluuna basiirun (Yàlla Aji Gis li nuy jëf la).Sëriñ bi nee na li ñuy jàng ci téere yi lépp daje na ci wormaWorma ñett la, worma sa digg ak sa Boroom, worma sa digg ak sa bopp, worma sa digg ak say moroomSa digg ak sa Boroom liy worma ja mooy topp ay ndigalam, bàyyi ay tereem, sant ndogalamSa digg ak sa bopp liy worma ja mooy looy bañ ñu di la ko nettalil bu ko def boo wéetee ak boo wéttalikooSa digg ak say moroom liy worma ji mooy loo bëggul ku la ko def bu ko def kenn te ku la ko def nga jéggal ko.Sëriñ bi daa mas a jàpp ci mbaggu ku ñuy wax Sëriñ Muxtaar Binta Lóo ni ko Muxtaar mbaa su ma léen wonee ginnaaw du ngeen jaamu xërëm, mu ni ko Mbàkke kenn du la xam di jaamu xërëmSëriñ bi ni ko Muxtaar su ma léen wonee ginnaaw ndax xam nga luy jaamu xërëm, mu ni ko Mbàkke boo nu ko manee leeralalSëriñ bi ni ko Muxtaar su ma léen wonee ginnaaw, ku sant sama sant wii wala kuy darajawoo sama daraja, su ngeen ko gisee tàggalikook mbaxana ak dàll raam jox ko seen àddiyaKoo kee bu dee ndigalu Yàlla yi du ko jëfee, tere Yàlla yi du ko bàyyi yéena ngay jaamu xërëm te kuy jaamu xërëm xam nga fu la sunu Boroom di booleek xërëm ba jëmee? Mooy safaanu àjjana kon bu ma léen wonee ginnaaw bu léen jaamu xërëm.Am na bis Sëriñ bi woo mbooloo mi ba ñu ñëw mu ni léen tuubi léen te dem jaamuji Yàlla sunu Boroom ba muy ñetti yoon daa di ubuwaat ba waxtu wa dellusi ca ëllëg sa mu ubbi ni léen kaay léen ma firil léen seen baatu démb yiLi tax ma ni léen tuubi léen mooy bisa ngi ñëw muy yawmal qiyaam da ngay gis nit muy daw di daw di daw ba malaa’ika taxaw fi kanamam ni ko diw looy daw tee ngaa taxaw, mu ni ko damaa gis ci sama kanam lu raglu lu xasaw te lu ma daw bëgg koo sori mu gën maa jegeMalaa’ika ba ni ko kon boo yaboo taxaw ndax loo lu mooy jëf ya nga daan jëf ba nga nekkee àdduna la léen ma-noon a téqale mooy tuub te fii du barabu tuub  yéen a bokk fa ngeen jëm muy safaanu àjjanaTuubi léen bala léena loo loo dalLi tax ma ni léen jaamuji léen Yàlla mooy bis a ngi ñëw boo xam ni di nga gis nit muy daw di daw ba malaa’ika taxaw fi kanamam ni ko diw looy daw tee ngaa taxaw mu ni ko damaa gis kër yu rafet yu taaru yu xeeñ lu neex te lu ma daw ngir bëgg koo jege mu gën maa sori, malaa’ika ba ni ko kon boo yaboo taxaw, kër yee ñooy ya ñuy fayee ña doon jaamu Yàlla ca àdduna, ba nga nekkee àdduna nga ca manoona am, la la ca manoon a may mooy jaamu Yàlla fii nag du barabu jaamu Yàlla boo yaboo nga taxaw ndax fee du say kër kon jaamuji léen Yàlla bala léen a looloo dal.Am na ku mas a jébbalu ci Sëriñ bi, ba mu ko ko nangulee da koo laaj loo bëgg ? koo ka ni ko fajug aajo, Sëriñ bi ni ko fajug aajo nii nga def la fi defsi léegi ba noppi laaj ma fu may ne ? Sëriñ bi ni ko fépp fu ab muriid nekk te nekk ca la mu wara nekk na nga ko fa fekk te faj aajoom te bul ma tàggu.Sëriñ bi nee na ndaw lu ne muccu ak jub la war di sàkku fu mu tollu, muccu dees na ko sàkkoo ci juróom : wormaal lu mata wormaal, wormaal ku mata wormaal, lu ñu ni baax na nga def ko, lu ñu ni bon na nga bàyyi ko te di ñaan Yàlla Mu musal laNjub, bul tooñ mukku, bul fayu ag tooñ, bul xëccoo, lu ñu ni jub na nga nekk ca tey ñaan Yàlla jubal laAm na ku masa toog ci wetu Sëriñ bi am lu muy jàng wax A’uuzu billaa-hi mina chaytaani rajiim, Sëriñ bi ni ko loo lu musalu la ci, mu waxaat ko Sëriñ bi ni ko loo lu musalu la ci, mu waxaat ko Sëriñ bi ni ko musalu la ci, seytaane daa gental dëkkub ndigal sanc dëkkub tereBoo bëggee muccu ci moom da ngay wuuteek moom jóge dëkku tere sanc dëkku ndigal soo ko defee di nga muccu ci moom.Am na Soxna su masa ñëw ci Sëriñ bi ni ko damaa gént gént gu doy waar, Sëriñ bi ni ko Bismillaahi, mu ni ko damaa gént ñu ànd ak yaw di mboo-loo mu bari di dem ba duggu ci ag lëndëm gu tar ba kenn gisatul sa moroom, nistuut ñu génn lëndëm ga ma gis ñu tuuti topp laSëriñ bi ni ko loo lu firi na boppam, damaa jóg di dem am ñu ma topp, àdduna tam topp ma, am ñu ma toppee àdduna, ku léen gis jàpp ni man la ñu topp te fekk àdduna la ñu topp, ñoo ñee nag fa àdduna yem fa la ñuy yem.Am na ku masa nuyu Sëriñ bi mu ni ko noo tuddu mu ni ko Muxammad, mu ni ko kuy sa waajur wu góor ? Mu ni ko Abdullaahi, mu ni ko kuy sa waajur wu jigéen ? Mu ni ko Aaminatu ? Mu ni ko foo dëkk ? Mu ni ko Medina gii ci SaalumSëriñ bi ni bëréet duggu ci biir mel ni ku ànd ak aal di génnee lu bari di ko ko jox ba mag ñi ni ko demal daa mel ni ku soppeeku, bi Sëriñ bi ñëwee naan anamu anamu ? Ñu ni ko dem na, Sëriñ bi ni lii gën a nuroo, lii gën a nuroo daa di yegg suuf.Sëriñ bi nee na ndegam nit ak nit di na ñu yegg foo xam ni lu ci na-qareeti kii naqari ka ca des, lu ci kii bëggati kii bëgg ko, foo fa nag àgg naa fa ak saa Boroom, lépp lu ko naqareeti rek naqari ma.Sëriñ bi bu mosaan a gis pettaaw, da naan na ñu ko yóbbu ba foo xam ni jàpp nañu ni Tuubaa du fa àgg ñu suul ko fa ndax fa yàqug seytaane yem fa la tàmbalee jëm kaw.Sëriñ bi nee na Alxuraan waxi sunu Boroom la, ku ko mokkal te doo def li muy digle doo bàyyi li muy tere, sunu Boroom man na koo dindi ba mu set tàbbal la safaan ba.Sëriñ bi nee na fépp fu ñu fi woote am fo, sunu Boroom di na fa wàccee juróom ñaar fukki musiiba yoo xam ni da koy séddale ñetti cërÑéen fukk ya mooy wàllu ña woote po ma te du ñu ko séq ak kennÑaar fukk ya ña wuyusi seen wàll la te du ñu ko bokk ak kennÑa amoon yéeney wuyusi te ñëwu ñu fukk ya seen wàll la te fu ñu mana nekk di na léen fa fekk te du ñu ko bokk ak kenn.Sëriñ bi nee na fukk a ngi nii yu mata gaaweFukka ngi nii yu mat a barilFukk a ngi nii yu mat a yéexeeFukk yi mat a gaawe ñooy : waxtu julli, xa-mal gone Alxuraan, teral ab jullit, nangu dëgg, tuub bàkkaar, fay bor boo ame, delloo ab nuyoo, dencal jigéen ju ci tollu, denc ku faatu, noppi ci ab xulóoFukk yi mat a baril ñooy : tuub bàkkaar, sant Yàlla subxaanahuu wa ta’alaa, noppi ci wax ju amul tuyaaba, haddiya boo ko amee, wax ju yiw, teraanga ci gan, sàkkug sell ci ndox, weexalug mbind, jëfu yiw, tuddu YàllaFukk yi mat a yéexee ñooy : fajaru di fayu bor, fase sa soxna, tëye soxna jàmbur, neenal kuy laaj te am ko, boole ab jullit, boole sa mbokk, wetti ñam te mana gis ku ko lekk, dóor soxna jàmbur, duggu ci wax joo bokkul, fab yëfi jàmbur te amoo ca ndigal.Sëriñ bi mas naa firilu innahuu laqur’aanun kariimun fii kitaabin mak-nuunin, ba koo ka yeggee ci laa yamasuhuu, Sëriñ bi ni ko mustit ko mbóotum Alxuraan ilaal mutaharuun ndare wëy laab yi ci bàkkaar.Am na koo xam ni Sëriñ bi da koo laaj ay téereem mu indi ko Sëriñ bi tëye léen ba bis ba dellusi, Sëriñ bi woo waat ko mu ñëw, mu ni ko xanaa jaaxal naa la ? Koo ka ni ko ku ànd ak du jaaxle waxu ma la ngay jaaxal kenn, Sêriñ bi ni ko ab fóore ku tëye ay téereem mu war a jaaxle waaye bëgg laa dimbalee tax ndax fóore da fay def loo ko wax rek da fay daa di àkki téere ya bu ko ca gisul nag nooy mana fexee ba mu gëm ko amul te man ma demee ak yéen ni loo lee di naaw ci kaw ngeen di xool tànk bi ci suuf.Am na bis ku bokkul ci yoon wi xëysi ci Sëriñ bi suba teel, bi mu ñëwee fekk Sëriñ bi di joxe kafe mu ni Assalaamu alaykum dem ba nee mu capp faBi Sëriñ bi noppee mu ñëw ni ko sa mbooloo mii sama doom mi ngi ci te sama ndigal bàyyi wu ko fi, Sëriñ bi wax ni Laailaah ilallaahu ana nu mu tuddu ? mu ni ko Baabakar Saar, Sëriñ bi yónnee woo-lu ko mu ñëw yegg suuf, Sëriñ bi ni ko ndax xam nga kii ? Mu ni ko waaw sama baay laSëriñ bi ni ko damaa bëgg nga ànd ak moom, boo yeggee lu mu la sant nga nekk ca lu mu la tere nga bàyyi ko, koo ka ni ko bu ma naree dem jaral na ma dee dem sawaraSëriñ bi ni ko ëpp naa def loo lu kenn du ko wax man ku ànd ak man du dem sawaraGóor ga ni ko Sëriñ bi yaa ko wax ? Mu ni ko waaw, góor ga ni ko daan naa ko dégg ci taalibe yi waaye ñoom li ñuy yokk daa bari loolSëriñ bi ni ko léeg-léeg it ñu wàññiGóor ga ni ko ginnaaw yaa ko waxal sa bopp jox naa la saa bopp bis niki tay ak njaboot ga ca kër ga, moom mii na toog nekkal ma fi.Sëriñ bi nee na ab sëriñ bu dee digle te la muy digle jëlee wu ko ci Yàlla subxaanahuu wa ta’alaa door koo sant ka mu koy sant koo ku réer na te ku ko topp mu réeral la ndax li ci téere yi ñéppa ko jàng te téere yi ay xulóo kesee ci nekk.Sëriñ bi mas naa wax Sëriñ Masàmba nañu may xamee ci yéen te bu ñu may xamee ci manSëriñ bi nee na képp ku ñu jox aw ñam ci yéen donte ndey ji la jur la na nga jàng li’ilaafi quraychin door koo jëfandikoo.Sëriñ bi mas naa dégg lu mel ni sikkal gi ñuy faral di def ci diggante muriid ak tiijaan mu ni léen da ngeena bëgga mel ni yahuud yi ak nasaraan yi, loo lu ngeen di def ñoom ñoo koy def.Am na ku masa jébbalu ci Sëriñ bi mu ni ko barab bi ku fi nekk li ñu lay digal nga di ko def, li ñu lay tere nga di ko bàyyi boo fi jógee da ñuy barkeelu ci yaw.Am na naar bu mas a laaj Sëriñ bi ni ko damaa gisul ci Alquraan fenn fu sunu Boroom waxee wax ju leer ni firawna da fay tàbbi sawara ? Sëriñ bi ni ko xoolal innahuu la’aalin fil ardi wa innahuu la minal musrifiin ak wa annal musrifiina humu asxaabu naari.Sëriñ bi nee na lépp lu ngeen nekk ci ndigal yi da ngeen koy taqoo ndax ñooy yoonu àjjanaLépp lu ngeen bàyyi ci tere yi da ngeen koy taqoo ndax ñooy yoonu safaan ba.Am na ku  Sëriñ bi masa yónni mu dajeek ñaari gaynde jaar ci seen diggante jàllBa mu ñëwee Sëriñ bi ni ko mbaa tiitoo ? Mu ni ko déedéet, Sëriñ bi ni ko tigi.Sëriñ bi nee na am naa ak sama Boroom ñetti jotaay yoo xam ni bu ci nekk la ma ko ca laaj la mu ma ca tontu lenn laDama ni ko mbooloo mi nga tàggat seeni xol boole ma ak ñoom nga xam ni bu ma nekkoon ci ginnaaw sawara woo léen fa da ñuy xala lakk ba jeex waaye di na ñu ma fa fekkBu ma nekkoon ci ginnaaw ndox woo léen fa tam dañuy xala lab waaye di na ñu ma fa fekk ma bëggoon lu léen musalSunu Boroom ni Sëriñ bi xanaa du mbooloo mi la topp? Mu ni ko axakay, Mu ni ko fu ñu tollu di waxtaane sa mbir.Sëriñ bi nee na mbir yi ñetti xaaj la ñuXam-xam bu am njariñ, jëf ju yiw ak teggin yu ñu gërëmXam-xam bu am njariñ mi ngi juddoo ci xam sa ayibi boppJëf ju yiw mi ngi juddoo ci wommatu jëm ci Yàlla sunu Boroom ak di ci wommateTeggin yu ñu gërëm ñi ngi juddoo ci yarub sëriñu tarbiya moom nag moo lay àggale ci Yàlla sunu Boroom di la ko jegeel.Sëriñ bi nee na ku xam Boroomam du toppu ku dul BoroomamKu sàg-gan tam du toppu lu dul bakkanamÑi xam Yàlla da ñuy dimbalante ci toppu Yàlla ak ragal YàllaÑi sàggan da ñuy xëccoo ci moy Yàlla ak noonoo.Sëriñ bi nee na sunu Boroom bi mu bëggee digal malaa’ika yi ñu su-jjóodal Aadama da koo xamal ñenn ci ñoom, xamal léen tam ni di na am ku dul sujjóod te su boo baa di na doon ab yéefér, ibliis bokkoon ci ñoo ñeeBa ñu léen digalee ibliis dellu ginnaaw di xool koo ka kan laBa ñépp sujjóodee ba mu des moom doŋŋ mu wóor ko ni moom mooy ki ñu rëbb ca la tàmbali di dëgëral boppam ci bañ gi di léen won ni moo tay ag lànkam te moo gën AadamaBi Sëriñ bi waxee lii ba noppi da ci teg ni lii nag manees nañu ci jàngee ñaar : bu njëkk bi mooy ñàkk a gaawee ndigal di na xañe ngërëm di waral merum sunu Boroom, ñaareel bi mooy gëstu awray jàmbur man naa waral ag alku.Sëriñ bi nee na boo bëggee xam Yàlla sunu Boroom ci ndigalam yi da ngay bàyyi tereem yi.Sëriñ bi mas naa génn am kilifa gu mag gu ñëw di ko siyaar, Sëriñ bi  tàmbalee waxtaan ak moom mu sëgg di tombantu ci suufSëriñ bi di ko xool ba mu tomb juróomi tomb mu ni ko loo lu ngay def loo ci jublu ? Mu ni ko dama doon foSëriñ bi ni ko tegal sa baaraam ci tomb bu njëkk bi te wax Subxaanal-laahi mu def ko, mu ni ko tegal ci bu ñaareel bi te wax Alxamdulillaahi mu def ko, mu ni ko tegal ci bu ñetteel te wax Laailaaha ilalaahu mu def ko, mu ni ko tegal ci bu ñenteel bi te wax Allaahu akbar mu def ko, mu ni ko tegal ci bu juróomeel bi te wax Laa xawla wa laa quwata ilaa billaahi mu def koSëriñ bi ni ko tomb bu ne am nga ci tuyaaba ju fees asamaan ak suuf nga naroon koo yàq ci loo xam ni amul benn njariñ.Sëriñ bi mas naa wax ci benn jotaay ku bëgg Yàlla sunu Boroom na toog, ku bëgg ku dul Yàlla na jógSëriñ bi nee na dundu gu teey mi ngi ci topp ndigalDundu gu bon mi ngi ci ñàkka topp ndigalDundu gu digg dóomu mi ngi ci boole ñaar yiiKu topp ndigal yi baña def benn tere, ibliis dëddu ko ci sababu Inna ibaadii laysa laka alayhim sultaanunKu jublu tere yi ibliis moo lay jëmee fu ko neex ci sababu Innamaa sultaanuhuu ala laziina yatawalawnahuu wa laziina hum bihii mu-chrikuunKuy boole ñaar yii nag ibliis di jankonteek yaw di bokkaaleek yaw ci sababu li sunu Boroom wax ni wa charikhum fil amwaali wal awlaadi wahid-hum wa maa yahiduhumu ilaa huruuran.Sëriñ bi nee na aw yiw bala laa jariñ nga def ko, aw ay bala laa dur nga def ko.Sëriñ bi nee na bu la bakkan woo wee jëmee la ci lu bon na nga wuyu sunu Boroom ci aw yiwBu la bànneex woo wee jëmee la ci ag réer na nga wuyu sunu Boroom ci ag njubBu la àdduna woo wee jëmee la ci ag wor na nga wuyu sunu Boroom ci ag toppBu la seytaane woo wee ci ag moy na nga wuyu sunu Boroom ci ag jaamu.Sëriñ bi nee na àdduna ñaari xaaj la ay yiw ak ay yàqu-yàquJëlal yu yiw yi ànd ak ñu yiw ñi tey yiwal te bàyyi yàqu-yàqu yi ñu ànd ak ñi yàqu tey yàq.Waxtaan wii Sëriñ bi daan nako wax lu bari ci jamono ci mujju ci Njaa-réem bi muy waaja dikk Tuubaa moo tax mag ñi daan ko tuddee Uluumu Akaa-biril Awliyaa..Sëriñ bi nee na Seex Axmad Tiijaan Seriif, Seex Abdu Xaadr Jey-laani, Seex Umar Fuutiyu Taal, Seex Siidi Muxtaar Kuntiyu li ñu làq ci Yàlla waxu ma ni kenn làq na lu ni tollu waaye kenn làqu ca lu ko ëppÑenti tomb yii nag la ñu sëqalee woon seen boppÑenti tomb yi : bii daa nekk ci seen penku, bii nekk ci seen sowwu, bii nekk ci seen ndeyjoor, bii ci seen càmmooñSeen jëmm ñu taxawal ko ci digg biNit ku ne li ko Yàlla digal mooy tomb bi ci penku bi, li mu ko tere mooy bi ci sowwu bi, li mu bëgg di ko wut te xamu ñu nu ñuy def ba am ko mooy tomb bi ci ndeyjoor, li mu ragal di ko daw te xamul nu muy def ba muccu ci mooy tomb bi ci seen càmmooñ, ñoom nag bi ñu dikkee jamono da ñoo dem ca tomb ba ca penku te mooy bi boole ndigali Yàlla yi, ca la ñu sax ba làq la ñu làq ci Yàlla Subxaanahuu wa ta’aalaa, tomb bi ci sowwu bi te mooy bi làq terey Yàlla yépp waxu ma la jëf waaye gestu wu ñu ko ba mu yàgg, tomb boo bee ci seen sowwu ñëw fi ñoom ni léen nun kat noo ngi dem yàgg nanu fi ak yéen lool ngeen të noo jëf, noo ngi seeti ñeneen ñu ñu jëfee, tomb ba ca seen càmmooñ di ay ñaawtéef daa di ñëw fi ñoom ni léen noo ngi toppi tomb bee nekkoon ci seen sowwuÑoom tomb yi ñooy wax ak ñoom waaye wuyu wu ñu léen sax, ña nga ca la Yàlla digle rek sax ca, sax ca, sax ca, jógu ñu di wut ay xemmemtéef déedéet, Yàlla kay moo woo xemmemtéef yépp ak njariñ yépp ni léen dem léen teralal ma sama jaam yee ndax ba ma léen bindee ba léegi masu ñoo jóg ci samay ndigal te bàyyi samay tere kon dem léen teralal ma léenMoo waral lu waay amati te fonk ko te bëgg ko, dëm yët léen ko, loo lu mooy sababu li ñu amWa man araada dafha maa yaxaafu fajtanib manaahiya Laahi, wa man araada jalba maa yuxibu famtasil awaamira LaahiKu namma jañ la mu ragal na bàyyi tere Yàlla yi, ku namma ñoddi la mu bëgg na nga jëfee ndigali Yàlla yi.Sëriñ bi nee na ku soxlawoo njariñ yi ñu dox sa digg ak Aji jariñ jiKu soxlawoo Aji jariñ ji mu xëccal la njariñ yi.Sëriñ bi nee na muriid du moom dara, dara du ko moom.Sëriñ bi nee na Maqaama mi gëna kawe fa Yàlla jamono jii mooy dëkkal ag wéetal Yàlla ci xolÑu bari ci nit ñi di nañu génn àdduna te du ñu yóbbaale ag ngëmÑu bari di nañu gunge saay-saay sa sawara ëllëg wal’iyaazu billah.Sëriñ bi nee na ki moom lépp nanguwul bokkaale.Sëriñ bi nee na Yàlla mi moom lépp boo ko joxee ab cër ci lépp du nan-gu ndax moo moom xol bi ak làmmiñ wi ak cër yi moom pas-pas yi ak wax yi ak jëf yiLaailaaha ilalah waxdahuu laa chariika lahuu, laa yaxfiru an yuchrika bihiiBoo ko manul nga taqook tuub ak yéene.Sëriñ bi nee na ku bëgg Yàlla yëram ko ci àdduna ak allaaxira da ngay farlu ci lu war ak lu ñu sopp ak lu dagan lu am njariñBu la lu xaraam jubloo nga dàq ko wëlbatiku ci lu warBu la lu ñu sib jubloo nga dàq ko ci lu ñu soppBu la lu amul njariñ jubloo nga dàq ko ci lu dagan lu am njariñ ba àgg ci sa keem kàttan su ko defee Yàlla di na la yëram ca la des ci moom ci jëf.Sëriñ bi nee na fu waay nekk te nekkal ma fa na fa nekkee ñent yii : julli juróom, jàng Alxuraan, jàng Xasiida ak ligéey mu baax miiJulli juróom santaane Buur la te santaane Buur mat naa defJàng Alquraan dafay tax sunu Boroom boole la ci njoñamJàng Xasiida dafay tax ku la gis xam ni ci sama njoñ nga bokkLigéey mu baax mii dafay tax nga man ñett yii.Sëriñ bi nee na ku yéene aw yiw mi ngi mel ni ku am aw jiwu ji koWax aw yiw mi ngi mel ni bay koJëf aw yiw mi ngi mel ni góob ko ak dajale ko.Sëriñ bi nee na gis-gisu xol am na ñetti yëf : xalaat ci lu amul njariñ, xalaat ci lu ñu sib, xalaat ci lu xaraamXalaat ci lu amul njariñ  da fay waral mu fattuXalaat ci lu ñu sib da fay waral mu wànnenXalaat ci lu xaraam dafay waral mu gumba.Sëriñ bi nee na ñaar ñu bokk di wut Yàlla te manu ñoo jubóo am na ci ñoom ñaar ku ca desee dëggu ca la muy wut.Sëriñ bi nee na nit ayib yi dañoo nekk ci wetam, Maqaama Yàlla yi nekk ci ginnaaw ayib yiSaa yu jubloo benn maqaama ci ñoom ñu ni ko dindil ayib bale nekk ci kanamam mu ñëwal boppamSaa yu deñee maqaama boo bu daa di koy dikkalMbooleem melo ñiy dox ci Yàlla noo nee la mel.Sëriñ bi nee na nit bu tuubee ndab la mu doon def bàkkaar ya, sunu Boroom da koy dëpp raxas ko ba mu set wecc te du ko delloo xottu ndab la, da koy duy ak lu baax ba mu tollu fa mu tolloon mu jox ko ni ko def ci.Sëriñ bi nee na barke néeg la boo xam ni da ñu ci dajale yiwu àdduna ak allaaxira ak seeni njariñ def teggin muy ab buntam, waatuul buyuuta min abwaabihaa.Sëriñ bi nee na ku nekk ci sëriñ bu xam Yàlla na nekk ca moom te baña doyloo nekk fa moomNekk ca moom mooy nekk ci ndigalam ndax ku duggu ci gaal joxe payoor insaa Allaa ta’alaa di na àgg ca barab ba mu jëmKu nekk fi gaal nag te duggu ca nu muy àggee.Sëriñ bi nee na dëgg daa diis ba mel ni dënnu, bu ñu ko waxee ku ko dégg da fay njort ni ci kawam la dal ngir ag taram waaye teggin moo koy woyo-fal di ko wëlbati.Sëriñ bi nee na li war ku xam Yàlla sunu Boroom ci ñi ko topp mooy mu dugal léen ci la ñu léen tànnal ñu duggu ca te duggu ñu ca woon te xamu ñu ko woon, génnee léen ci la ñu duggon te duggu ga gënul ci ñoomLi war muriid bi nag mooy sant Yàlla ci génnee ga ñu ko génnee ci la mu duggoon te gënul ci moom ak dugal ga ñu ko dugal ca la mu génnoon té génn ga di ko lorSëriñ bi nee na yawma yafirul mar’u min axiihi wa ummihii wa abii-hi wa saaxibatihii wa baniihi..Nit ñi ñetti xaaj la ñuy doon : koo xam ni daa dawoon Boroomam jëm ci ag njabootam, koo ku bu ëllëgee dafay daw ag nja-bootam, ag njabootam di ko wut a gis ngir jël seeni xàq ci moomKoo xam ni daa dawoon ag njabootam jëm ci Yàlla bu ëllëgee ag njabootam da ñuy daw di ko wuta gis ngir mu xettali léen mel ni Uweysul xarniyu radiya Laahu anhuKoo xam ni daa dawoon jëm ci Yàlla ànd akug njabootam ci àdduna bu ëllëgee mooy doon Góoru góor ñi te moom doŋŋ mooy wax samaw xeet.Sëriñ bi nee na waxi arab aw yoon la, Alxuraan mooy dëkk baKu àgg ci ab dëkk nag aajowoowul aw yoonKu bëgga dox manula ñàkk nga gis aw yoon bu dul loo lu di na réer, réer gu koy yóbbee lu koy jooyloo.Sëriñ bi nee na nit ñi ñetti xaaj la ñuKu jublu Yàlla jubale ci ay njoñam, ku mel noo na di na muccu di na musleCi ku mel noo na la sunu Boroom wax ni Yaa ayuhaa laziina aamanuu xuu anfusakum wa ahliikum naaran ag mujjam mooy adxuluul janata antum wa azwaajukum tuxbaruunAk ku daw jëm ci Yàlla bàyyi ag njoñam dem ci doj yi ak xur yi ngir li sunu Boroom wax ni Yaa ayuhaa laziina aamanuu laa tulhiikum amwaalukum wa laa awlaadukum an zikri Laahi ag mujjam mooy adxuluul janata laa xawfun alaykum wa laa antum taxzanuunAk ku jubluwul Yàlla jubale wu ca ay njoñam, koo koo tax sunu Boroom naan Yawma yafirul mar’u min axiihi wa umihii wa abiihi wa saaxibatihii wa baniihi bu ëllëgee tam moom la ñu naan xuzuuhu fahuluuhu.Sëriñ bi nee na loo lu ñuy wax mbàkke-mbàkke jotewu ma ak ñoom dara, damaa mel ni ku jóge ci Yàlla rek.Sëriñ Iisaa Jenn mas naa indi ay weer (lunette) jox ko Sëriñ bi ni ko di na baax ci mbind miBa ko Sëriñ bi takkee am ku fa nekkoon ni ko boo ko xawoon a toppalsi ci bakkan biSëriñ bi daa di koy sànni ni ko topp bakkan.Am na ku tuddoon Xaadii bokkul ak Xaadii Majaxate Kala dafa daan def saa su aksee ci Sëriñ bi mu ubbil ko lool naan ko Faxdi maa anta xaadin (loo àtte tay) ? Su ko defee muy wax ba benn bis Sëriñ bi wax ko ko mu ni ko sa ñaari maamuum yii ku léen jiite woon ku dul yaw kenn ci ñoom ñaar sàbbaal ko : Sëriñ Mbàkke Buso ak Seex Ibra Faal.Sëriñ bi nee na lu waay am Yàllaa ko ko mayLu waay ñàkk moo ko ko ñaanul.Am na ku masa sol col gu xat lu mel ni mbubbu yoo yu di am ag kaala ci baat bi, loxo yi di xaw a mel ni lu dang ñëw ci Sëriñ biMu ni ko yaw moom sa col gi xat na lool di ba mel ni colug tubaab ? Mu ni ko Lislaam da koo nanguwul? Sëriñ bi def cellWax nañu ni koo ka ca bis ba la faatu.Am na guy gu nekk Daarul Manaan gu ñu daan wax guy tàggatoo, Sëriñ bi bu masaana jóge Mbàkke Mbawol jëm Tuubaa bu ñu koy gunge fa lañu daan tàggatoo ak moomBu masaan a am ñu jóge Mbàkke fekk ko Tuubaa tam bu léen di gunge fa la daan tàggook ñoomMas naa am bis ñu mu doon gunge ci waa Mbàkke ba àgg foo fu ni léen dangeen daan woo sunu Boroom wuyu na léenSunu Boroom nag ku mu wuyu lépp a lay wuyu Kajoor ak Bawol ak Siin ak Saalum ñépp di na ñu ñëw ma léen di dénk bu ñu ñëwee melo wa ngeen nekkoon  ba sunu Boroom wuyu léen ngeen bañ caa jóg ndax ñoo ñu bu ñu ñëwee ku ne da fay indi aw melo.Sëriñ bi nee na jamonoo ngi ñëw joo xam ni bu ñu ca àggee na ngeen def lislaam muy seen kër fab Alxuraan ñagee ko ko te ku nekk ca ginnaaw ñag ba di léen woo bu léen ko wuyu seytaane la.Sëriñ bi nee na ay wax bu jógee ci xol dafay duggu ci nopp àgg ci xol jëmbat fa aw yiwBu jógee ci làmmiñ rek nag du weesu nopp.Sëriñ bi nee na toog ak ku dundu da fay dundal, toog ak ku dee da fay ray, toog ak ku tawat da fay tawatalKu dundu mooy kuy wëlbatiku ci diggante lu war ak lu ñu sopp te di léen yéwénal ci lu daganKu dee mooy ki nga xam ni da fay wëlbatiku ci lu xaraam ak lu ñu sib te di yàq lu dagan ci ñoomKu tawat mooy kuy wëlbatiku ci yu dagan yi ci lu dul mu ciy yéene.Am na ku masa dikk ni ko man de Bàlla Aysa damaa bëgga jébbalu, wax ko ñetti yoon, Sëriñ bi ni ko toppsil, mu toppsiSëriñ bi ni jegesi léen yéen ñii dégg lii waay jii wax, ñu dikk mu ne waxaatal li nga wax, mu ni ko damaa bëgg a jébbalu, Sëriñ bi ni ko wax nga lu baax boo ko defee waaye damaa bëgg nga yëg ne ni nga ko waxee dégg nanu ko, dégg nga ko bu baax, mu ni ko waaw Mbàkke, Sëriñ bi ni ko boo ko jëfee jàpp nanu ko.Sëriñ bi nee na ndaxam ña nekk barsàq bu ñu dellusiwaatoon seen kër yi lu mu jege-jege jàkka ji du ñu fa àgg, ci jàkka ji la ñuy yem di jaamu Yàlla ndax seen kumpa daa deñ.Sëriñ bi mas naa wax Sëriñ Moor Xari Silla saa su ngeen demee ba gi-satu léen ku léen naan Yàlla nee na, na ngeen dellu seen këri baay te nekk ca la ngeen nekkoon.Sëriñ bi nee na jëf bu sellee dafay nekk fi ag gaal du yàqu mukku, bu sellul nag da fay doon pënd bu ñu wesaare.Sëriñ bi mas naa wax ni dugub moo mu ana lu ñuy wax ni mooy mbo-kkam? Ñu ni dënn kanaf-kanafal mu ni cox rekkay mbokkam waaye ñàkk gaa déggoo tax ñu tàggale léen dem wuti fee pepp wuti fee ndawal boole léen te bokku ñu Aadaama ak AwaAg mbokk Yàllaa koy def waaye ag déggoo mooy dëgg ndax ci lees mana àndee.Sëriñ bi nee na bu léen ma sosalati.Sëriñ bi daan na wax ni kaay léen ma wax léen ko ci wolof, wolof ci la te ci wolof la ñu koy xamee.Sëriñ bi nee na li ñuy wax kàttanu sunu Boroom akug nammeelam sëriñ si da ñu koy jàng man dama koo mosGàmmu gii nga xam ne moom laa mujj a gàmmu Tuubaa nga xam ni nit ñi xëccoo nañu samab der ba xotti ko xàmmee wu ma kook gàmmu gi ma njëkk a gàmmoo ca géej ga nga xam ni ginaar gi ma doon bëgg a joxe dem naa ba bët set gisu ma ku ma ko lekkalLee wéttali wu ma woon lii wéetalu ma ndax sunu Boroom rek laay wéttalikoo te fii laa ko bàyyi woon fa laa ko fekk.Mas naa am kilifag naar gu laaj Sëriñ bi daa am lu ñu jaaxal ci yaw? Sëriñ bi ni ko loo lu lu mu ? Mu ni ko taalibe yi ni ñu la bëggee ak ni ñu bëg-gantee ndax Yonent bi SAWS ñi àndoon ak moom bëgg nañu ko waaye am na ñoo xam ni ? Sëriñ bi ni ko sunu Boroom ñetti yëf damaa war ci Moom ma def léen ba mu mat sëkk, mbindéef yi ñetti yëf war ma ci ñoom ma def léen ba mu mat sëkk te Yàlla ku mu gërëm amul lu mu lay fayee lu dul jaam ñiNaar ba ni ko ñett yi la war ci Yàlla yu mu ? Sëriñ bi ni ko lu mu digle def naa ko, lu mu tere defu ma ko te lu mu dogal mu neex maMu ni ko ñett yi la war ci jaam ñi yu mu ? Sëriñ bi ni ko masu maa tooñ ku Yàlla bind te tooñ gu ma ab jaam tooñ lu mu rëy-rëy ba mu noppee laa ko ko jéggal te lu ma am bokku kook ñoomTaalibe yi nag dama léen a boole lu ñu bokk te séddoo gu ñu ko moo tax manu ñoo tàggoo.Am na ku ñuy wax Abdu Laahi Nduur mas naa gis Sëriñ bi bi mu nekkee ci géej gi mu laaj ko fu mu dëkk ca réew ma ? Mu ni ko Ndar, Sëriñ bi ni ko boo delloo nga laajte Ibra Faal ni ko sab sëriñ nuyu na la(Nee nañu loo lu ginnaaw juróomi at yi ci la ñu xamee ni Sëriñ bi faatuwul).Sëriñ bi mas naa wax benn soxna li nga sol gàtt na di ? mu ni ko lii de laa amSëriñ bi summi turki daraa bi mu soloon dagg ko ci digg bi sànni ko ko.Sëriñ bi nee na jamonoo ngi ñëw joo xam ni ku yàqawul la ñuy wax waaye fu yàqu àggul du amSëriñ Muusaa Ka nee na woy yi mu njëkk a woy Sëriñ bi ca Jolof ba mu ko indee Sëriñ bi da ni ko daa am loo defoon ? Mu ni ko waaw Bàlla Aysa, mu ni ko nettali ko, mu nettali koSëriñ bi ni ko jub na lool de Muusaa waaye damaa bëgg boo ma deetee woy nga woy ma ci wolof ndax man wolof laa te wolof laa nàmpYonent bi SAWS bu ma ko dee woy ci arab bëgg ay mbokkam bu ñu ko déggee xam ko laa ci jublu, man woy ma ci lii ma nàmp saay mbokk doon ko ma doon ko.Sëriñ Muxammadul Mustafaa mas naa ñëw ci Sëriñ bi ni ko tay damaa xëysi ngir mbirSëriñ bi ni ko mbir moo mee nu mu demee ? Mu ni ko damaa fas yéene jébbal la sama bopp saayir ak baatinSëriñ bi ni ko jërëjëf ndaxam Mustafaa seedeel ci Yàlla ni loo lee bëggoon naa la koo sant ba nga ko defagul waaye bu ma la ko santoon li muy baax-baax def gii nga ko def te santu ma la ko moo koy gënMustafaa bul sikk ni lii nga def boo ko defutoon doo doon dara.Am na koo xam ni daa xoromu woon lool daa masa ñëw ci Sëriñ bi ni ko damaa seexul te damaa bëgga seex ? Sëriñ bi teg kaala gi ci gémmiñam muuñ tuuti ni ko loo ma defal lu jar seex ? Mu ni ko kenn defalu la ko, seex moom yaa koy def ci sa coobare te damaa bëgga seexSëriñ bi ni ko xam nga sax luy seex? Mu ni ko déedéet Mbàkke damay wax rekSëriñ bi ni ko boo xasee seexlu lu bon kenn gënatulaa seex la ca des boole nit ak nit laLoo lu man naa ci lol julli ñaari ràkkaa ma ko gën a jafe, kilifa gu ñuy wax Abdul Xaadir Jeylaani ak junaydi la Yàlla mayoon ñu mana boole kenn ak kenn boo baak léegi ci man mii la ko def defaatu ko ci keneen te li ma ci man manu ñu ko waaye dikkal ma wax la seex goo gee ngay wax li nga jublu ba di ko wax li mu làmboolMbooloo mii may yabal fi yéen damaa bëgg ngeen xam ni lu ñu fa sax-sax di ngeen tàggoo, lu ñu ligéey-ligéey tam seen boppu la ñuy ligéeyal, kenn ku ne bu xëyee lu mu ligéey ñu def ko ci keesam, lu ngeen yàgg-yàgg ak ñoom it jaru ñoo def wéttal di na ñu léen rob ba ñu jeex tàkk ñu rob la te du ngeen bokk bàmmeelNit koo xam ni bu nekkee fi yaw boppam lay ligéeyal, lu ngeen yàgg-yàgg it di ngeen tàggoo, ànd gii ku xam la muy jariñ ba di ko bëgg yéena ko xam waaye man xamu ma ko.Bi Sëriñ biy jàngale Alfiyata Ibn Maalik ba aksi ci fihlun xiyaasu mas-daril mu’adaa min zii salaasatin karadda raddaa, daa mel ni aal da koo duggu mu wax ko ca kaw sànni téere ba ni ñi yaakaarul lu dul am njàng dem léen seeti keneen ku léen jàngal man jàngaleetuma bàyyi wu ma sax jàngale waaye damaa bàyyi jàngaliinu aada wi te mooy dikk ci ab sëriñ àllarba ak dibéer lu mu la digal bu la neexee def bu la neexee ba, loo lu laa manatul a àndateek kenn, léegi ku bëgg a àndateek man dafay boole ñaari loxoom fas ci xolam ni ma aslamtu nafsii alaa yadayka loo ma digal ma def ko, loo ma tere ma bàyyi ko.Sëriñ bi mas naa wax xam ngeen farlu, fayda ak fulla? Ñu ni ko déedéetMu ni farlu mooy looy def sàkkal ko waxtu, su waxtu wa jotee dara bañ la koo teree defFayda mooy loo xas tàmbali ngir Yàlla néew doole bu mu tax nga dellu ca ginnaaw wettalikoo ca Yàlla te yaakaar ca ndimbalamFulla mooy fu lu baax yem nga yem fa.Sëriñ bi nee na dénk naa léen ñaar te bu léen ko ñetteel : ligéey ak jaamu YàllaÀdduna lu ngeen fi gis lu mu nuru nuru dara sutura rek la, dëgg dëggi teraanga allaaxira la amKu bëgg sutura àdduna da ngay nangoo ligéeyKu bëgg teraanga allaaxira da ngay nangoo jaamu Yàlla.Sëriñ bi mas naa woote wax ni ab jaam ñett ñoo ko war diggam ak Boroomam : gëm Yàlla, ragal Yàlla ak topp YàllaKu gëm Yàlla da ngay nangu ay ndogalamKu ragal Yàlla da ngay bàyyi ay tereemKuy topp Yàlla da ngay jëf ay ndigalam te na ngeen xam ni Yàlla li muy bëgg bëgg ku def lu baax ku bàyyi lu bon moo ko ko gënal ndax def lu baax ak bàyyi lu bon dañoo nuroo te bokku ñuFi mu ne manees nay def lu baax waxtu wu ne nga di ko def te du la taxa bàyyi lu bon waaye waxtu woo bàyyee lu bon yaa ngi ci lu baax.Sëriñ Fàllu Mbàkke nee na Sëriñ bi mas na léen a woo  ba ñu aksi mu ni léen baax rek laa bëgg ngeen def ko ndax leneen lu ngeen fi saytu lu dul baax ab kàccoora léen koy ëppale te ab kàccoor lu mu barile-barile du am lu baax.Sëriñ bi nee na jaamu Yàlla ak ligéeyal Yàlla da ñoo dend te bokku ñuJaamu Yàlla ay cëra koy defLigéeyal Yàlla nag ci mbindéef yi la ñu koy defee.Sëriñ bi nee na xëccóo ci àdduna bokk na ci liy yàq jëfi ëllëg te ku yàq jëfi ëllëgam ci àdduna bu ëllëgee du jariñu mukku.Sëriñ bi nee na bañante ak iñaanante ak ñàkka dimbalante bokk na ci liy waral kiiraay diggante jaam bi ak Boroomam.Am na ku Sëriñ bi masa woo lu mu diib lool ba am ñetti fan door a ñëw Sëriñ bi ni ko ndaw la moo yéex am lan ? Mu ni ko dama doon àggale samay wirdSëriñ bi ni ko da nga may jàpp wala nga jàpp la nga nekkoon.Sëriñ bi mas naa laaj faazat xilaamiil yawma bil xayrayni in chaa’a man yakfiiniya dayrayni nu ngeen koy firee ? ñu ni ko faazat texe na xilaamii samay xalima bëgga wéy mu ni faa gi mooy Furqaan, Alif gi mooy Injiil, Zaay gi mooy Zabuur, Taa gi mooy Tawreet, mbóotu téere yoo yu laa dajale ci samay mbind.Sëriñ bi nee na bu ngeen gisee ma léen di digal lu baax bëgg ngeen sax ci xam ngeen lu ko waral ? Ñu ni ko déedéet, mu ni boo nekkee ci lu baax te sax ci lu la ab safaan jege-jege jarul moytu jarul tiit taxoo koo jóg.Seex Ibra Faal bi muy nekk Mbàkke Bawol ak Sëriñ bi dafa daan wër guddi kër Mbàkke-Mbàkke yépp fu ndaa nekk mu duy ko, lu daanu mu yëkëti koSëriñ bi woo ko ba mu ñëw mu ni ko lii loo ci jublu bëgg lu baax ? Mu ni ko waawSëriñ bi ni ko du noonu, Yàlla jenn jëmm la, da nga koy wut fenn ba am ko am ko fépp.Sëriñ bi nee na Mbay Jaxate moo mu dee léen ko déglu samaw làm-miñ lay waxeek yéen.Am na naar bu masa ñëw ci Sëriñ bi di ko jàmbat sëriñub naaram ni ko da koo tëkku ni ko di naa dox sa digg ak sama maam Rasuulu Laahi SAWS ëllëgSëriñ bi mel ni daa fëgg fa mu toog wax sëriñ ba ni ko tin ma ci fekk boo ba seen diggante soree loolMu ni ko wax naa ko ba noppiSëriñ bi wax waay ja laggal ba ëllëg ba may maamam Rasuulu Laahi SAWS.Am na naar bu mas a julli ànd ak Sëriñ bi di xalaat kii may toppu ndax mat na ma ilimaan ? Bi Sëriñ bi sëlmalee ni ko sa maam Rasuulu Laahi nee na ma ku toppu ci man mel na ni ku toppu ci moom.Sëriñ bi mas naa wax ab naar ndax yaa ko jël ? Boo ba daa am ku ko tuumaal alalMu ni ko déedéetSëriñ bi ni ko dama lay laaj ngir jëmmi Yàlla ñetti yoonMu ni ko déedéetSëriñ bi jàng Wa xaaluu lijuluudihim limaa cha-hidtum alaynaa xaaluu antaqanaa Laahu lazii antaqa kulla chay’in… tifli ko ci noppu naar bi cëram yépp wax ni ñoo ko jël.Am na taalibe bu masa jébbalu ci Sëriñ bi mu koy noddu loo, waaju-ram loo lu metti ko lool ba mu bind Sëriñ bi  bataaxal ni ko na dellusiSëriñ bi woo ko ni ko kaay dellu muy jooySëriñ bi ni ko manul a ñàkk ndax bataaxal bi diis na loolBa mu delloo, ba baayam faatoo mu ñëwaatSëriñ bi ni ko demal fale nodduBa mu noddee, Sëriñ bi ni ko sa nodd goo gu moo texeel sa baay.Am na ca mag ña koo xam ni daa am ku ñëwoon ci moom ni ko dama laa jox sama boppMu ni ko nanu dem ci Sëriñ biBa mu ko ko leeralee, Sëriñ bi ni ko loo lu wolof di wax naan ku yàgg ci pind baag fekk la fa noo nu la demee daa di ni jox naa ndigal képp koo xam ni nit ñëw na ci moom ni ko dama lay jox sama bopp ngir man mii nga nangul ko ko ni ko diw ? Mu ni ko MbàkkeSëriñ bi ni ko lenn rek laa bëgg ngeen dimbalee ma ko rékk waay yoon wi ma léen di teg na ngeen léen ciy teg ñetti yoon.Mas naa am lu ñu jëlal Sëriñ bi ci xaalisKu mu laaj mu ni ko jëlu ma ko, am ku mu wax ni ko diw alal ji may laaj nee na ma yaa ko jëlKoo ka ni ko wax dëgg maa ko jël waaye dama ko doon barkeelooSëriñ bi ni ko da ngay bàyyi ba ñu jox la ko mu door a tuddu barkeelu daa di ni sàcc bon na lool waaye sàcc maa ci rawDamaa bëgg ngeen xam ni alal yi fiy ñëw saa su ñu xëyee lu ci ne dafay wax ak man doonte ñaari bekku suukar la ni ma maay alali diw ja mu indi woon ngir fenqlu (dàq) nàngam mbaa fàggulu nàngamSu ko defee ku ko jël te joxu ñu ko ci ndigal la ca boroom doon bëgg yaw yaa koy gàddu, bu dee musiiba bu mu doon moytuloo ci sa kaw la jëm, loo loo tax xaar ndigal du mana ñàkk.Am na naar bu mas a laaj Sëriñ bi mbiru Asxaabul Kahfi, Sëriñ bi ni ko nettali ci làmmiñu boroom la dàqee laaj ko Abdu Raxmaan mee ca la bokkoon.Sëriñ bi mas naa jox Sëriñ Rijjaal Sekk ñaari dàll ni ko boqal benn bi mu boq koSëriñ bi yëkëti ba ca des ni ko yóotu ko te bu bee waddMu xam xéll ni su yëkëtee loxoom bee wadd,Sëriñ bi ni ko noo nu laa demeek àdduna.Am na ku masa wax Sëriñ bi doyloo gi ñu la doyloo daa far julleetuñu yu bari defatuñu koSëriñ bi ni dënn ba mu yàgg ni léen su ngeen demee na ngeen ci boole bàyyi lekk ak naan.Am na ku Sëriñ bi masa wax kaay dem yoriji daara ja te boo demee bul wax lu bon bul def lu bon, bañ a tooñ doy na gàllaaj.Sëriñ bi mas naa toog ca Njaaréem dégg ay tëggMu ni dégg ngeen loo lu? Ñu ni ko waaw ñoo ñu taxu ñu waay ja (seytaane) jóg, yéen ñi ci sama wanag wii yéen a koy tax a jog.Mas nañoo ruural kenn ci taalibe yi mu tëye jur gaBi ko Sëriñ bi yëgee ni ko jéggal ko, ku jaayoon nag ya ak sàmm ba du tax mu jot yoolub jéggale.Sëriñ bi mas nay defar attaaya am ku mu yónni mburu wala mbiskit mu daw dem daw ñëwaatSëriñ bi ni ko dellul ca ka nga ko jëndee woonMu dellu koo ka ni ko li ma la delloo daa ëpp.Sëriñ bi nee na dem léen ligéeyi ndaxam moos ñàkk fee tawat dara doy na àddiya.Sëriñ bi nee na ndaxam àdduna mii amu ma fi am sus waaye allaaxira tële wu ma fa dara.Am na jàngalekatu Alxuraan bu ñu doon soññu ci demal siyaareji Sëriñ bi ba bis mu dem siyaareji koSëriñ bi jox ko mbubbam laaj ko am mbubbam ni ko ku dul yéen jaralu ma ko.Sëriñ bi am na ku mu mas a wax diw xanaa xamoo ni ba Yàlla di bind sa jëmm ji àjjanaa tax da ngay safaanu waay jii ba Yàlla di bind jëmmam sawa-raa tax maa sempi ab géttam ca sawara.Sëriñ bi nee na lu bon jigul kenn waaye da fay def ni ku nekk ci lu bon ba lu bon xam ni yaa ngi ci moom da la fay def tekk dem seeti ay moroomam, soo rombee koo ka di def lu bon da nga wax ni kii lu bon li muy def jig na ko waaye saa yu lu bon gisee ay moroomam ba ànd ak ñoom indi léen diggante su gàtt, koo kee ku ko gis di nga xam ni lu bon jigul kenn.Sëriñ bi nee na na ngeen ragal Yàlla na ngeen sant Yàlla loo lu nag lu deesi wax la rek la waaye du ay wax ay jëf la daa di jël ab téere jox ko Sëriñ Muxammadu Lamin Jóob ni ko maa ngi léen di dénk ragal Yàlla maa ngi léen di dénk ragal Yàlla mooy liy jariñ tay ak suba.Sëriñ bi nee na ndigal lëndëmu fajar la ci leer rek la jëmLu dul ndigal leeru timis la ci lëndëm rek la jëm.Sëriñ bi mas naa xëy ni nañu ma woo wal Muusaa mu mag, ñu daa di woo ma ñu jàpp ni moo fa njëkk te gëna bariy at, Sëriñ bi ni léen waxu ma mii Muusaa sama mom laa wax fekk moo ma mel ni ku génn ba mu ñëwee Sëriñ bi ni mii laa wax ndax mii moo denc waxi sunu Boroom ci ab dënnam muy Sëriñ Muusaa Xalima GéySëriñ bi jox ko am mbind ubbi ko ñaari feggu ni ko sottil ma ko te bul xool mbind miBoo ba kenn kuy nit fekkee wu koCa ëllëg sa mu jébbalsi mbind mi fekk Seex Ibra Faal toog ak Sëriñ biBi Sëriñ Muusaa jubsee xadamiku ngir Sëriñ bi yëg ko, Sëriñ bi xool ko ni ko Yaa Muusaa aqbil wa laa taxaf innaka minal aaminiin mu aksi toog ni cellSëriñ bi ni ko def nga ko na ma la ko waxee woon ? Mu ni ko waawSeex Ibra siggi xool Sëriñ Muusaa ni ko yaw Muusaa muus nga lool di moo nu ñuy bindee loo masu la gis masoo koo dégg te juumoo ci? Sëriñ Muusaa ni ko moo yaw it noo def ba xam li ñu ma doon defloo te fekkee woo ko kenn nettali wu la ko.Sëriñ bi mas nay misaal nattub jullit ci koo xam ni da doon dox ci aw yoon ba jub saamaan (jaan ju rëy) boo xam ni bu ko màttee mu faatu, ab bant jam ko ba fëll ci tànkam mu sëgg di ko dindi, saamaan ba jàll.Sawara mas naa laaj wàllam Sëriñ bi ci li muy joxe ? Sëriñ bi tontu ko luy tektale ni amul benn dur (lor) léppam njariñ laBi sawara naagoo ba waññi ko, Sëriñ bi ni ko bu bis baa ku masa diiŋat Ibra Faal sab cër la, bu ko jéggalee nga xam ni moo la ko xañ.Am na mag yu masa dajaloo di laaj Sëriñ bi cër bi Seex Ibra Faal am ci xolu muriid yi lu ko waral ? Sëriñ bi ni léen yéen ñépp ku ma ci waxoon awal fii boo jógee ci buntu ngay jaar waaye moom bu ma ko waxoon awal fii fa ma joxoñ lay xool bu jógee fa lay tay boppam ak lu fa mana nekk.Am na gaynde gu doon dàq ab rab ba ñu aksi ci Sëriñ bi fekk boo ba mi ngi bind Matlabul Fawzayni mu téqale seen diggante ci xool bu mu xool gaynde gi.Sëriñ Alsay Njaay mas naa yónnee àddiya yu wuute ay xeet bisub talaata wax ndaw ya ñu waxal ko Sëriñ bi ni ko bàyyi na boppam bàyyi na ay mbokkam, bàyyi na àdduna ak lu ci aju ngir jëmmi Sëriñ bi bëgg mu dimbali ko bañ koo bàyyeek boppam wala ay mbokkam wala àdduna wala waa àddunaBa ko ndaw ya jottalee àddiya ja ak wax jaSëriñ bi wax nañu woo fere yi jege ñu ñëw mu daa di digle ñu baamu wax ja ngir ñu dégg ko, ba ñu noppee mu ni léen nee léen ko deesu ko bàyyee ak kenn mbaa lenn Boroomam la ko deesi booleel ku ko gisati jëmmi Boroomam lay gis ci moom daa di wax ndaw ya ni léen ñu wax Sëriñ Alsay Njaay Wa innaka latahdii ilaa siraatin mustaqiimin si-raata Laahi lazii lahuu maa fi samaawaati wa maa fil ardi alaa ila Laahi tasiirul umuurBa bis ba dellusee la ku baax fanaansi Tuubaa.Sëriñ bi nee na dee léen fonk ag mbokk ndax alalu Yàllaa te kenn bëg-gul ku sàgganee sa alal.Sëriñ bi masu la nangu kuy wax bi la tubaab yi jàppee, bi nga jàppee tubaab yi rek.Mas naa am ku wax Sëriñ bi damaa bëgg fasu naaru góor, Sëriñ bi ni ko boo noppee yàqu.Sëriñ Baabakar Saar mas nay tëgg jëm ci Sëriñ biSëriñ bi ni loolu lu mu? Ñu ni ko Baabakar Saar la mu ni xayna bu ñëwee wax li mu ci jubluBi mu ñëwee Sëriñ bi ni ko Baabakar lii loo ci jublu ? Mu ni ko da ngaa bëre ba daan te bàkku woo ma muñ ko ba manu ma koo muñ may bàkkuSëriñ bi ni ko di naa bàkku waaye daa jotagul, sama dëkk ba ñu naan Tuubaa ak sama jumaa ja laay bàkkoo.Sëriñ bi nee na fu ngeen fi dégg lu baax da faa jaar waaye fii la jëmsi.Sëriñ bi nee na Maa kaana Laahu liyu’azibahum wa anta fiihim, Wa anta fiihim nag du fi jóg.Sëriñ bi nee na Lislaam ak Alxuraan ñoo ma fi bàyyi maa léen fi bàyyiFu ñu yem fa laay yem, fu ma yem fa la ñuy yem.Sëriñ bi nee na njàngum Xasiida da fay jolli te diib.Am na bis Sëriñ bi nekk fa mu daan tombalee mag ñi ba tàmbalee tomb am ku ni Sëriñ baa ngi waxtaanSëriñ bi ni ko waxtaanu ma, xam nga luy waxtaan ? Mooy kii wax kii wax kii wax, ñu tànn ca benn, man damay jàngale.Sëriñ bi nee na Tuubaa jàng Alxuraan ak jàngale ko laa fa digle, ab jaayukaay sax bu mu fa am wala bu fa amee nañu koy wax ab ja te bañ koo wax leneen.Sëriñ Abdu Laahi Jaane bi mu nekkeek Sëriñ bi Gànnaar da koo san-toon muy jàng ba mujju nit ñi bu ñu ko rombee naan ko sa moroom yépp di ligéey yaw ngay jàng rek mu wax ko Sëriñ bi mu ni ko fii ligéey ak jaamu Yàlla dara jariñe wu fi, ndigal rek moo fiy jariñ.Am na bis ca Njaaréem, Sëriñ bi dégg kuy jàng Salli alaa laysin cha-faa Biyawmi Badrin iz wafaa Ma’a sixaabil xunafaa bi’ahlihiil mu’azami .mu ni bëréet wax ni nañu ko woo mu ñëw, Sëriñ bi ni ko loolu ku ko wax ? Mu ni ko ci sa Xasiida ga ñuy wax Jazbul Xuluub laa ko gisSëriñ bi ni ko damaa yaakaaroon ni daa am ku wax Yonent bi SAWS lu raw li ma ko wax, ma bëgg a laxasaayuwaat.Sëriñ bi nee na ku teral lu bokk ci man tedd ba fàwwu, ku teddadil lu bokk ci man teddadi ba fàwwu.Sëriñ bi nee na Alxuraan fa ñu ma ko doon joxee kuy wax Baa Siin Mi-mara ma nu faa yeggFa ñu ma doon joxee julli kuy rukkoo aka sujjóod manu faa yegg.Maam Seex Anta mas naa wax Sëriñ bi am na weñ goo xam ni Kaamiil bi lépp moo ciy dajeSëriñ bi ni ko ag weñ ? Mu ni ko waawSëriñ bi ni ko indi koBa mu ko indee, Sëriñ bi ni ko Bismillaahi mu taal ko mu ni A’uuzu billaahi mina chaytaani rajiimSëriñ bi ni ko ubal ubal ubal boppam lay muslu.Sëriñ bi nee na sama Xasiida yi maa léen bind waaye ña léen di jàng maa léen di tànn.Sëriñ bi mas naa wax Sëriñ Maalik Njaay wool ma taalibe yi, ba ñu dajee mu génnSëriñ Maalik Njaay ni ko ñépp daje nañuSëriñ bi ni ko ñépp manu ñoo dajeSëriñ Maasàmba ni ko daa xamul waxin li ëpp daje nañuSëriñ bi ni bu li ëpp dajee ma wax li ma bëgga wax xam ngeen fu ma léen jëlee ak fu ma léen jëmee ? Ñu ni ko déedéetMu ni man mi xam fa ma léen jëlee ak fa ma léen jëmee lu ma léen digal na ngeen ko def, lu ma lén tere na ngeen ko bàyyi daa di fatu.Sëriñ bi am na ku mu masa laaj ci looy yëngu mu ni ko ci Alquraan, mu ni ko sax ci.Am na bis ñuy wax ci ku ñuy tooñ ba coow la bari loolSëriñ bi dégg ko laajte ñu wax ko koSëriñ bi soppiku lool ngir wax ja daa di wax ni am na loo xam ni ku ko waxal nit wala nga jiiñ ko nit bu bis pénc baa la sunu Boroom di jëflanteek yaw man Axmadu mii du ma ca doon daraKu ñuy wax Sëriñ Mod Siise jóg ni ko man fekkee wu ma yëgu ma sama làmmiñ wii ba ko sunu Boroom bindeek tay jii masu maa fàttaliku fu ma ci waxee lu dëppook lu sunu Boroom diglewulSëriñ bi ni ko loo lu doyul bul fekkee, bul dégg, bul gis.Sëriñ bi am na bis mu mel ni ku soppeeku di wax ca kaw jaamu léen Yàlla te bu léen dof, jaamu léen Yàlla te bu léen dof, jaamu léen Yàlla te bu léen dofDof yi xam ngeen ñooy ñan ? Ñu ni ko déedéet MbàkkeMu ni dof yi ñooy ñi ni wett ca ker ga séen ña ca naaj wa di jaamu Yàlla ñoom ñu lànk tëdd ca ker ga jàpp ni ñii ci naaj wi di kër-këri di jaamu Yàlla, seen jaamu gi bu sottee ñoom ñu xaj ca te fekk na kat ñoom jaamulu ñu léen Yàlla, seen bopp la ñuy jaamul Yàlla kon jaamu léen Yàlla te bu léen dof.Sëriñ bi mas naa jox ay xéewal kenn ni ko séddale ko njaboot giMu dem jox ko ñenn ci njabootu Sëriñ biBi mu ñëwee Sëriñ bi laaj ko ? Mu wax koSëriñ bi ni ko demal jëli ko su ma la waxatee samag njaboot ña ca daara ya laa ci jublu.Am na ku ñuy wax Axmadu Sow mas naa jóge Maatam ñëw Gànnaar di seetsi Sëriñ bi bëggoon tam bu yeksee nattu Sëriñ bi ci arab yu jafeBi mu aksee bay wax ak taalibe yi, Sëriñ bi ni anamoom ? Ñu ni ko gan la gu fi yeksiSëriñ bi ni lu mu doon ? Ñu ni ko yaw la soxlaSëriñ bi ni Bismillaahi nee léen ko mu yeksi waaye ba muy jox Sëriñ bi loxo manu la wax benn arab, Faatixa sax manatu koo tariBi ko Sëriñ bi joxee loxo ab diir muuñ mu xam ni feeñu na koBa mu bàyyee loxoom lépp door a dellusi ci boppamSëriñ bi ni ko ana lu doon saw yoon ? Mu ni ko man kay won nga maSëriñ bi ni ko Axmadu li nga wax dégg naa ko waaye da ngaa xamul ni Yàlla mi nu bind digal nu tere nu di na dikk ci àdduna ame jëmmu doomu aadama ni nun, am ay kër ni nun, di saytu jigéen ñi ni nun, di am ay doom ci ñoom ni nun, di fi bàyyeekoo ñu di ko denc fi suuf ni nun te koo ku deesu ko xamMu ni ko yawa daa di joxe boppam.Sëriñ bi nee na fu ma ñaar tuddee ñetteel naa léen, fu ma ñett tuddee ñenteel naa léen.Sëriñ bi mas naa wax Sëriñ Njaase Siise ñett da ñu léen di def lenn te du ñu lenn : mbir mu yéwén, aajo ju faju ak ngërëmul YàllaFoo fekk boroom mbir mu yéwén dafay bari xéewal yu koy dikkalFoo fekk boroom aajo ju faju xol ba da fay sedd donte amul ku koy fobal ag satalaamFoo fekk boroom ngërëmul Yàlla am gaanuwaayam manees na cee jàppu.Sëriñ bi nee na nelaw fajee naa ko kafe taxul ma am ca la ma ca bëgg, ma fajee ko attaaya taxul ma am ca la ma ca bëgg waaye ba ma ko fajee xiif laa tàggook moom.Sëriñ Móodu Jaw Paxa, Sëriñ bi da koo mas a wax limal waliyu yi nga xam te boole ci sa boppNee na keroog la ko wóor ni waliyu laNee na mu daa di rëdd ni Móodu Jaw Paxa waliyu la, daa di rëddaat weneen ni Maam Cerno waliyu la, Sëriñ bi ni ko faral woo wu ñoo bokk fañ ñuy fayeeMu daa di rëd-daat weneen ni Seex Anta Gaawaan waliyu la, Sëriñ bi ni ko faral woo wu koo ku àjjana la bàyyikoo woon te fa lay delluMu rëddaat weneen ni Seex Ibra Faal waliyu la, Sëriñ bi ni ko faral woo wu bu dajewutoon ak nun, jamono ju mu nekk moo koy àtteMu rëddaat weneen ni Seex Mandumbe Xàbbaan waliyu la, Sëriñ bi ni ko faral woo wu koo ku muriid saadiq la te muriid saadiq moo ëpp doole waliyuMu rëddaat weneen ni Allaaji Maalik Si waliyu la, Sëriñ bi ni ko faral woo wu lu mu am ragal Yàllaa ko ko may waaye du waliyu.Soxna May bi mu yeggalee am njàngam, Sëriñ bi da ni ko wutal dara te dem ca Faati Ja mu jàngal la ag taalibe, ëllëg Yawmal Xiyaam lu fa waay dese manees na koo mottali ba mu des ag taalibe.Sëriñ bi mas naa wax ku tuddu Baabakar sa waa kër baay ñaataa la ca mag? Mu ni ko juróom ñent, mu ni ko ñaataa la ca raw ? Mu ni ko juróomSëriñ bi ni ko bis ni tay ña la mag ak ña la raw jiitu nga léen te dootu ñu la jot.Sëriñ bi nee na lu baax foo ko fekk dafay séexlu lu bon, lu bon foo ko fekk da fay ragal lu baax.Sëriñ bi mas naa woo mag ñi ni léen digalu ma léen dama léen di dég-gal la léen sunu Boroom digalSunu Boroom nee na ku ma jaamu maay sa Buur, sunu Boroom nee na ku ma jaamuwul it maay sa BuurSunu Boroom nee na àjjana man doŋŋ maa ko am keneen ku am àjjana amulSunu Boroom nee na àjjana ku ma jaamuwul du fa dugguMan ci sama bopp li ma léen ciy dollil man Axmadu mooy jaamu léen Yàlla jaamu lu ma léen Yàlla saa bopp laay jaamul, jaamu léen Yàlla jaamu lu ma léen Yàlla saa bopp laay jaamul, jaamu léen Yàlla jaamu lu ma léen Yàlla saa bopp laay jaamulYawmal qiyaam du ma fa taxaw di layal kenn mbaa may layoo ak kenn, ñaari baat la ma sama Boroom di laaj fa muy taxawal boroom jamono yéppBu ma fa taxawalee ni ma Axmadu na nga def ak jaam ñi ? Ma ni ko bind naa won léen, wax naa ñu dégg, jëf naa ñu gis.Sëriñ bi nee na mujjug Tuubaa till yaay nekk ca mbedd yaSama bët yaa ngi ci ne jàkkSëriñ bi nee na rammu fii ci àdduna la ñu koy defee nit kiDa nga koy tere lu bon mu koy bàyyi nga di ko digal lu baax mu koy def di bàyyi tere yiBu faatoo texe.Sëriñ bi nee na bu ngeen xamoon fa ma jëlee sama Xasiida yi di ngeen léen fonk wuutewul ak may dagg samay cër di léen ko jox.Sëriñ bi nee na bis bu ñu àggee ba sama kër gii ñu sàkket ko sàkketu weñ, am yoon gu ñuul gu jaar fii ci sama dëkk bi, sama Xasiida yi di wax ci jawu ji, su boo baa mbindéef yi di na ñu léen xaaj ñetti xaaj, benn ba sama Boroom di na ma ko féetele, ba ca des di na ko bàyyeek tubaab bi, ba ca des mu bàyyi ko fi muy nuru dara te du dara.Sëriñ bi mas naa wax Majaxate, ilmul xuruuf (xam araf yi) amul solo, mu ni ko ma yaakaaroon ni lu baax la ? Sëriñ bi ni ko nit man naa am ilmul xuruuf te xolam mbooleem ayib yi nekk ci, Maxrifatu bi Laahi rek a am solo.Am na ku Sëriñ bi masa yónni ci taalibe yi fekk muy ku mokkal Alxu-raanBa muy dem di daw ba mu ñëwee ñaq lool, Sëriñ bi ni ko bu ma la yónnee-tee deel dox ndax da ngaa yenu lu diis.Sëriñ bi mas naa wax ku ñuy wax Sëriñ Baara Jeng ni ko Muxammad xam nga lu ñu fi indee ? Mu ni ko déedéetSëriñ bi ni ko ñaar la : Yeesalsi Lis-laam ak xettali mbindéef yi.Am na mbëru làmb bu ñëwoon ci Sëriñ bi mu ni ko noo tuddu ? mbër ma ni ko Magay Maram Ndaw laa tuddu waaye mbërum Ñomre la ñu may waxSëriñ bi ni ko fii bala fee kenna doon mbër daa daan ñent ñiiMu jóg tàmbalee bàkku, Sëriñ bi ni ko déedéet daa di koy limal bakkan, bànneex, seytaane, àd-duna mu ni ko ñoo ñee ba àdduna sosoo ba tay yaa léen mas a daan.Sëriñ bi mas nay waxtaan ba mu yàgg mu am ku mu xëcc ci fere yi ni ko diw góorgóorlu léen bu baax, bis ba balaa kenna jàll mel nii (boo ba koo ka daa soloon lu weex).Sëriñ bi nee na na ngeen am kilifa te nangu mu yilif léen, Yàlla xamal na ma ci loo xam ni su ma ko manoon jëmm ji la ñuy xaaj ñaar jenn ji yilif ji ci des.Am na ku masa ñëw ci Sëriñ bi ni ko damaa bëggoon nga ñaanal ma ci sama doomu nijaay, dañoo bëggante ma bëggoon koo dencSëriñ bi ni ko loolu jarul ñaanluJigéen ñett yii la : ki nga xam ni ba ko Yàllay bind yaa tax, ki nga xam ni ba Mu koy bind taxoo ak ki nga xam ni da nga ci am wàll keneen am ci wàllamKi nga xam ni ba ko Yàllay bind yaa tax kenn manula cee tee jotKi nga xam ni ba mu koy bind taxoo kenn manu la cee tax a jotKi nga xam ni da nga cee am wàll keneen am ci wàll lu mu yàgg-yàgg fi yaw it di ngeen tàqarlikoo keneen fab ko.Sëriñ bi nee na sama mbiri bopp, fa ma jëm, seen mbiri bopp ak fa ma léen jëmee lépp ni sama rëddi baaraam yii leeree noo nu la ma leeree.Mbooloo mi mas naa bari lool ci kërug Daarul Manaan gi, ñu ñëw di ko yëgle ci Sëriñ bi mu wax ni nee léen ku ci bëgg xaalis na dem ci buur yi ñoom ñoo am xaalis, ku ci bëgg àjjana na dem jaamuji Yàlla, ku bëgg lu dul Yàlla fu mu fi man di nekk na ñëw ñu demSëriñ bi nee na yar manu la ñàkkKu ci am koo wara yar te yaroo ko joxe woo ko fu ñu ko yaree, àdduna di na ko yar, bu ko àdduna yarul bàmmeel yar ko te ku bàmmeel yar di na yaru.Sëriñ bi nee na li ko dalee ci bis bii ba ba àdduna di tukki lépp lu ngeen gis ci samay mbir lu mu rëy-rëy ba tax ngeen di ko yéem lu ko ëpp a nga ca ka-namam ba ba àddunay tukki.Sëriñ bi nee na ñaar ñoo xam ni masu ñoo gisante masu ñoo xamante, seen kilifa xam ni war na ñoo ànd ci ab sëy daa di léen boole ngir ñu sëy, bu ñu nangoo doom ju ca juddoo lu mu bëgg am koÑaar ñoo xam ne da ñoo xamante gisante bëgganteel seen bopp waaye jaar nañu ko ci yoon wax ca ak seeni kilifa, kilifa ya defar seen diggante ngir ñu sëy, doom ju ca juddoo lu mu wut am koÑaar ñoo xam ni seenub diggante daa mel ni ray mu dee rayul mu dee wal’iyaazu billah.Am na naar bu masa laaj Sëriñ bi koo jublu ci Sayidul Amiin (Sang bu ñu wóolu) Jibriil walla Yonent bi SAWS ? Sëriñ bi ni ko JibriilMu ni ko Jibriil kon dees na taseek moom ginnaaw Yonent bi SAWS ? Sëriñ bi wax ko ñaari bayit yii: wa xiila anna Jabra’iila yaxduru man maata muuminan wa xawmun ankaruuMajii’uhuu bahda Rasuulu Laahi Wal xaqu anna laysa lahuu tanaahiWaxees na ni Jibriil di na teewe képp ku faatuwaale ngëm am na yit ñu ko weddiDikk gi Jibriil di dikk ginnaaw Yonent bi SAWS dëgg ga mooy lu sax la te amul ye-mukaay)Sëriñ bi ni ko lu mel ni wax jii ñi ko tax a jóg mooy ñi amug mos akug dëggalKu ci bokkul nag li gën ci yaw mooy wommatu wala nga noppi bala ngaa duru (loru)Wa xiila anna Jabra’iila yaxduru man maata muuminan wa xawmun ankaruuMajii’uhuu bahda Rasuulu Laahi Wal xaqu anna laysa lahuu tanaahi(Waxees na ni Jibriil di na teewe képp ku faatuwaale ngëm am na yit ñu ko weddiDikk gi Jibriil di dikk ginnaaw Yonent bi SAWS dëgg ga mooy lu sax la te amul yemekaay)Sëriñ bi ni ko lu mel ni wax jii ñi ko taxa jog mooy ñi amug mos akug dëggalKu ci bokkul nag li gën ci yaw mooy wommatu wala nga noppi bala ngaa duru (loru).Soxna Awa Buso daa masa wax Sëriñ bi Sëñ Fàllu ak Sëñ Aafiyatu ñang fa ñu nekk ag lakk da léen faa sonnal lool ba lakkaale dundu baSëriñ bi ni ko tuub ko ab dundu fa mu nekk, lakk àggu fa ba di ko lakk.Sëriñ bi nee na jamonoo ngi ñëw boo xam ni kenn du wax fu yàquwul, ku yàquwul rek la ñuy wax.Sëriñ bi nee na ku xam Yàlla du topp ku dul YàllaKu sàggan du topp lu dul bakkanamKu xam Yàlla bu guddee mu jëm ci BoroomamKu sàggan bu guddee mu jëm ci jigéenam.Sëriñ Muxammadul Amiin Jóob dagana nee na am na bis juróom ñetti téeméeri Kaamil la ñu jëndadoo ci benn jaaykat ci ndigalul Sëriñ biSëriñ bi nee na ay wax bu jógee ci xol dafay duggu ci nopp àgg ci xol jëmbat fa aw yiwBu jógee ci làmmiñ rek, du weesu ab nopp.Am na ku mas a ñëw ci Sëriñ bi jox ko ndox ngir mu ñaanal soxnaam su tawatSëriñ bi ñaanal koMu dem dikkaat ni ko faatu na kër ga sax daa mel ni luy bëgga gent ngir faatu gu bari, Sëriñ bi ni ko kër goo gee ak kër gii ak kër yéppay gent.Sëriñ bi mas naa jox Sëriñ Bàlla Faali Jeng Jaalibatul Maraaxib ni ko ku mu yabalati ci moom na ko koy jox mu koy jàng ndax fa mu tolloon ba daan def ci ñoom fi mu ne daa amatul jot giXasiida gii nag moo ko ci wuutu.Sëriñ bi nee na ñaar ñu ànd te wonante ginnaaw, bu ku nekk waaxoo genwàllu waxtu léegi ku geestu doo séen sa moroomKu la gisul gisoo ko du la sonnal.Bi Sëriñ biy soog a ñëw Gànnaar daa dajale taalibe yi ni léen tay Yàlla dogal na ñoo ngi fii ci Gànnaar, maa ngi léen di digal na ngeen góorgóorlu ci sama ndigalKu bañ a góorgóorlu ci sama ndigal ba dellu ca réew ma jigéen di la digal ngay daw di ko doxi.Am na naar bu ñuy wax Allaaji Ibraahiim mas naa ànd ak Sëriñ bi ñu yendu ci ag garab mu génnee jumtukaay bi ñuy tuxee di ci def póon daa di laaj Sëriñ bi ni ko loo wax ci lii ? Sëriñ bi ni ko tee ngaa def rek te baña laajMu ni ko manul a ñàkk ndax wuute yi da cee bari, am na ñu koy daganal am ñu koy xaraamalSëriñ bi ni ko kon daa lënt ci yaw ? Mu ni ko waawSëriñ bi ni ko xanaa gisoo Laxdariyu ? Mu ni ko gis naa koSëriñ bi ni ko wax na ca tàmbali ba ni daganul ci benn mag muy def loo xam ni xamul la ca Yàlla àtteWax joo ju dugg ko lool, mu sëgg lu yàgg siggi ni ko seedeel ni bàyyi naa ko ngir Yàlla daa di koy suulCa boo ba bis wala ginnaaw ga la jébbalu ci Sëriñ bi.Sëriñ bi nee na sa juróom yii bu ñu xam sa juróom yii : say dëkkandoo bu ñu xam sag ñaawi teggin, sa waa kër bu ñu xam sag nay ak sab sëriñ, say waajur bu ñu xam saw fit sa digg ak ñoom, julli juróom bu ñu xam say soxla yu bari, sab tool bu mu xam sag tàyyel.Sëriñ bi nee na xam ngeen ku mana teral ab noonam ? Ñu ni ko dée-déetMu ni ab muñkat ak boroom cër.Am na ñu ñëwoon ci Sëriñ bi bëgg mu ñaanal léen, fekk seen bopp sëqSëriñ bi ni léen dem léen wati seen bopp yi man du ma ñaan ci bopp bu sëq, bopp bu sëq soo ko toppatoowee muy seytaane, soo ko bàyyee muy sobe.Sëriñ Muxammadul Mustafaa mas naa wax Sëriñ bi damaa bëgg ku ma jàngal ag taalibe ñetti yoon ? Sëriñ bi ni ko Muxammadul Mustafaa ag taa-libe maneesu koo jàngale ndax mooy bàyyil sa bopp te jàpp ma te loo lu xel nangu wu ko.Sëriñ bi nee na jamono di na tollu foo xam ni bu ñu ca yeggee ñaar di na ñu ni gàññ bari lool, lenn làqu lool jafe lool, su boo baa nag dara du léen musal, dara du doon seen ndimbal, dara du doon seen làquwaay lu dul ag taalibeSu ngeen demee ba xam-xam ni gàññ, am-am ni gàññ ab yar làqu na ngeen laxasu ci ag taalibe te sax ci guddi ak bëccëg wattoo ko seen bopp, ñagee ko seen bopp.Sëriñ bi mas naa am ku mu wax waññil fere yi nu ñu tollu nga jënd sa-tala yu ni tolluAm ku ko dégg dem jënd ay satala indil Sëriñ biBa ka mu yónni woon dikkee mu ni ko ba nga demee am na ku ko dégg ba jënd ay satala indi te xamul sax nu fere yi tollu waaye yii la ma saa Boroom wax te man du ma def lu dul li ma saa Boroom wax daa di ni ko demal ci fere yi kenn ku ne nga jox ko ag satala bu waxtu jotatee mu jàppu te julli te bañ koo doyloo.Sëriñ bi nee na wolof da fay wax nit lu mu am Yàllaa ko ko may lu ma ñàkk moo ko ko xañ waaye demeewul noo nu lu mu am Yàllaa ko ko may lu mu ñàkk moo ko ko ñaanul.Sëriñ bi nee na Yàlla lumu la nara may da lay may yitte ja.Am na ag guddi mu dégg luy riir moom Sëriñ bi mu ni diw loo lu lu mu ? Mu ni ko saxaar gi laMu ni ndaxam ñiy wut àdduna ñoo dul nelaw sàkkaa ñiy wut allaaxira.Am na ku masa sol tubayi tubaab ñëw ci Sëriñ bi mu xotti ko fa mboo-loo ma ñu daa di koy wutal lu mu solSëriñ bi ni ko diw yaak diw moytu léen ma bis bu set ma gis seen tur ca sawara far ko.Sëriñ bi mas naa am ku ko indil xoolukaayu waxtu (montre), mu ni ko ndax fa nga ko doon wutee des na fa ? Mu ni ko waaw, mu ni ko demal wutalaat ma ciMu dem wutaat ca indiMu ni ko demal wutaat ci indi, mu dem wutaat beneen indi muy ñettSëriñ bi di bind ba mu yàgg ni ko waxtu wu jot ci bii ? Mu wax ko ko, Sëriñ bi ni ko bii nag ? Mu wax ko koMu ni ko bii ? Mu wax ko ko, Sëriñ bi ni ko ndax ñoo bokk ? Mu ni ko déedéetSëriñ bi ni ko ndax ñetti dëgg daa am ? Mu ni ko déedéetSëriñ bi ni ko li may xamal waxtu raw na loo luMas naa am ñu génnoon ci njabootug Sëriñ biBi ñu ñëwee Sëriñ bi ni léen nit ñaa ngi jébbalu ? Ñu ni ko waawMu ni léen na ngeen léen digal tere léen, su ngeen léen digalee ñu def tere léen ñu bàyyi wàcc ngeen wàcc nañu maa ci des, su ngeen léen digalee defu ñu ngeen tere léen bàyyi wu ñu wàcc ngeen wàcc naa ñoo ci des.Tubaab yi dañoo mas a ñëw ci Sëriñ bi ni ko soŋŋ ga ñu la njëkkoona soŋŋ dañu koo tegoon ci kaw ay njort rek waaye da ñoo dégg ci yaw loo xam ni bu amee soŋŋ gi ñu lay soŋŋaat mooy gën a metti ndax di na diis ci yaw ndax da ñoo dégg ni da ngay jënd ay jaamSëriñ bi ni léen seen i ndigal ak seen i tere aksiwul fii te loo lu ngeen wax it dëgg la damay jënd ay jaam waaye jëndu ma léen ngir ñu doon samay jaam dama léen di jënd ngir di léen goreelÑu ni ko wax nga dëgg bu ñépp defoon ni yaw kon benn jaam du fi desSëriñ bi ni léen man lu may doyee jaam, koo xam ni gor yépp a bëgg a nekk ay jaamam lu muy doyee jaam.Sëriñ bi nee na jàngal nit ba mu fer ijji ak gunge gan su ma ko jot gi mayoon maa koy defal sama bopp du ma ko sant kenn.Sëriñ bi nee na Tuubaa ku fi def lu juunu bu ëllëgee da fay soppiku jëmm layoo kook yaw.Mas naa am Seex bu indi àddiyaam ci Sëriñ bi mu ni ko war ngaa góorgóorlu ndax alal joo fi masa indi di na ni ma maay ñaqu diw te masu la fee tuddu.Sëriñ bi bu masaan di duggu xalwatu da fay wax ni gan gu fi ñëw man ngeen koo yewwi bu dee ku yor Alxuraan na ngeen ma ko tëyeel teralal ma ko ba ma génn ndax saa Boroom damaa soxla.Sëriñ bi am na ñu mu waxoon fu fi sama njoñ dajee bay tàggoo nañu wax ñetti bayit yii : Asbil sutuurii aslix umuurii kasir xuyuurii bilaa kidaa’iAslaxta xaalii billaartixaali biihdi xiyaalii bilaa bukaa’iHab liistiqaama xiniil malaama Hab liil karaama bizii liwaa’iTàggatoo ko lu ci waay ñoddi di na ñëw, lu ci waay jañ di na demBa mu waxee lii daa di wax benn waay bu neex baat bu fa nekkoon ni ko nettali ko, mu tàmbali bayit wu mu wax Sëriñ bi firi koSëriñ bi nee na képp ku aju ci yéen na ngeen koy wax li may digle ak li may tere ma boole léen yóbbuKoo ci xam ni defu loo ko yaak say nit bu ngeen dee jàppante téerey baat sama yoon nekku ca.Sëriñ bi nee na man ku def li Yàlla wax ak Yonent bi SAWS ak li ma yeesal dem nga, ku ko deful toppu sama ndigal ba ma gërëm la te defoo li Yàlla santaane ak Yonent bi SAWS doo dem àjjana doo dem sawara, suuf la ñu lay soppi, ku léen boole nag ni cowwu àjjana.Sëriñ bi nee na bu bis baa di nga gis ku ko jege lool ci ag mbokku te jubul da ñuy fob koo xam ni ma nga fa barab bu sori te jub ñu soppiku nuróole kook moom, fob kii ko jege te jubul sànni ca kàmb ga.Sëriñ bi nee na juróom ñaari at yoo yu nekku ma fa ak góor, nekku ma fa ak jigéen, nekku ma fa ak gone, nekku ma fa ak mag, man ak sama satala.Sëriñ bi nee na am na bis tubaab bi laaj ko ndax yaay Mahdiyu? Mu ni ko man de xam ? Waaye jaam bu Boroomam gërëm laa de.Sëriñ Móodu Lamin radiya Laahu ta’alaa anhu nee na am na bis sedd bi metti lool ma fob ay saaku boole ko def ko mbalaan, Sëriñ bi romb ma buntu bi ma nekk ma jóg mu ni waaw lii lu mu doon? Daa di jàll dellusi jox ko mbubbu ni ko am solal kii.Ay mag mas na ñoo siyaarsi Sëriñ bi fekk ubbeegul nistuut mu ubbi ni  assalaamu alaykum, ñépp sëggMu ni fu ngeen man di nekk na ngeen sax ci niyatul xayri yéene aw yiw wa xawlul xayri wax aw yiw wa fihlul xayri ak def aw yiw ni wëlbat won léen ginnaaw, ñu dégg ko muy tëj buntu ya.Sëriñ bi nee na loolu ñuy wax Mbàkke-Mbàkke jote wu ma ak ñoom dara damaa mel ni ku jóge ci Yàlla rek.Sëriñ bi mas naa toog ak kenn ca mag ña waxtu julli jot Sëriñ bi ni ko xanaa waxtu wi tàbbi na ? Mu ni ko waaw mu jóg ngir woo wi kenn ngir mu ñëw nodduBa mu jógee bay dem Sëriñ bi ni ko li la sa Boroom defal lépp jom-bante ngaak yëkati kàddoom gii daa di jóg noddu moom Sëriñ biSëriñ bi nee na àjjana mii ngeen di dégg mbaa du da ngeen jàpp ni lu sotti la ba noppi ? Ñu bi ko ahakayMu ni déedéet ndax kenn ci yéen bu amee ab tool ba mu jaaxal ko mu woo ay dëkkandoom ñaan léen ca ndimbal jàpp bis ndax da fay daa di toggu añ bala ñoo ligéey ? Ñu ni ko déedéet, mu ni léen Haakazaa.Sëriñ bi nee na tubaab yi diirub juróom ñetti at yi mu ànd ak ñoom ñetti jikko yi mu gis ci ñoom muriid saadix rek la ko yéene : teela yeewu, fonk kilifa ak bëgg ligéey.Am na naar bu mas a wax Sëriñ bi ab seriif laaSëriñ bi ni ko fen ngaNaar ba ni ko seriif laaSëriñ bi ni ko ay la yéwén fen nga, sa maama ngii jote wu la ak moom dara.Am na mag mu mas di jooy ngir ag xiif ca Gànnaar, Sëriñ bi laaj ko looy jooy ? Mu ni ko damaa xiif mu jox ko lem ak baraay ni ko demal ba nale.Am na naar bu mas a wax Sëriñ bi yaw baax nga te taalibe yi ñi ngi lay wax YàllaSëriñ bi ni ko ku nekk la muy tektale sañees na ko koo woo wee, Yonent bi SAWS da ñu ko ni Wa innaka latahdii ilaa siraatin mustaqiimin te Siraatun Mustaqiim ci ay turam la bokk.Sëriñ bi nee na lu Yàlla bind lu ne man lay wut da ñu koo umpale rek.Sëriñ bi mas naa julli ci biir ab taw, ba mu noppee ni ku newul seb-seb julliji di nga ni berax-berax tàkk te kenn du ko man a faj.Am na bis Sëriñ bi di jàngale ci ay tomb, am genn góor gu raam ba jege génnee saaku xaalis naan bii diw a la ko jox ba mujju am lu wadd daanu ci tombi Sëriñ biSëriñ bi fél xaalis ba mu tasaaroo ni ko lii du dara lii may wax rek a am njariñ.Am na ku masa ànd ak rakkam ñëw ci Sëriñ bi, rakk ja jébbalu ci Sëriñ bi, mag ja ñëw wax ko baayam, baay ba ni ko mbaa yaw jébbaluwoo? Mu ni ko déedéet, mu ni ko waaw góor waaye muuju na mook baayam yépp jébbalu ca rakk ja.Am na ku masa wax Sëriñ bi daa am lu ma jaaxal lu may laaj ? Sëriñ bi ni ko lu mu ? Mu ni ko gor su lay ligéeyal nga nekk ci ker gi mu nekk ca naaj wa soo soxlaa yónni ko, loo lu daal jaaxal na ma ? Sëriñ bi ni ko lii nga laaj ñépp waroon nañu koo laaj waaye na léen ci wulli rek war, liy dem ci mbuus mi maa ko ciy def.Sëriñ bi daan na wax na ngeen moytu alfaasiduunal mufsiduun ñi yàqu ba noppi di yàqe.Sëriñ bi bi ko tubaab yi di booleek gaynde gi daa dem ba mu yàgg mu taxaw, ki ko jiital ni ko ca nga jëm de jàpp ni daa ragal te fekk na Rasuulu Laahi SAWS moo ni ko taxawal ma jiitu.Sëriñ bi léeg-léeg mu taal lu attaaya ji ba nga tàmbalee xamb mu ni la bàyyi ko yoral ko boppam defar lépp ba mu àgg mu jox la lépp dig la ci loo xam ni di na la jaral naan lépp ak di naan attaya ba fàwwuLu mel nii bu ko defee da lay wax ni bi ma la koy sant damaa gis li ci nekk xajul ci sa bopp ma xam ni boo ko defee nàngam ak nàngam ma defal ko saa bopp.Sëriñ bi nee na lépp lu may digal nit yool baa ngi ci wetam, waxtu wu gisee mu def ko yool ba dem, bu geestoo gis yool bi mu xam ni defagul la mu ko digal.Am na ku masa wax Sëriñ bi damaa bëgg nga dimbali ma baa mel ni Ibra FaalSëriñ bi ni ko faat na, yéen ñii fi nekk ñu léen di wax ay muriid saadix kenn ku ne ba ngay dikk da ngaa def sa bopp ñenti xaaj, benn xaaj ba nga sédd ko sa bopp, benn xaaj ba nga sédd ko say mbokk, benn xaaj ba nga sédd ko sa Boroom, benn xaaj bi nga jox makoIbra Faal bi mu dikkee ñenti xaaj yépp la ma jox, Boroomam Bi ko bind la njëkk a bàyyi.Sëriñ bi nee na ku bëgga bokk ci ag Nguur dangay xam Buur ba, xam Njoñ Buur ba, xam Bëggug Buur baXul Huwal Laahu Axadun..mooy xamle Buur biMuxammadun Rasuulu Laahi wa laziina ma’ahuu..mooy xamle njoñ Buur biWa innahuu la Xur’aanun Kariimun fii Kitaabin Maknuunin..mooy xamle Bëggug Buur bi.Am na ci taalibe yi ku masa sol ay sagar romb Sëriñ bi mu koy xool ba mu yàgg mu ni ko waay ji demal sol yëre te bàyyi sa bëgg àdduna gii.Am na ku mas a wax Sëriñ bi damay def lu baax waaye daa mel ni damaa jigul ? Sëriñ bi ni ko jigadiwul kenn mi ngi mel ni ndab lu ñuy duy te feesagul naka noo nu safaan ba jigul kenn.Sëriñ Mbay Saar mas naa ànd ak Sëriñ bi kër komaandang ba ñu àg-gee xaj ba wuti léen Sëriñ Mbay Saar soŋŋook moom ba mu yàgg ba jekku xaj baBa mu ko bàyyee xaj ba daw wuti boroomam, Sëriñ Mbay moom it daw laxasu ci tànki Sëriñ bi di def ni xaj bi di defSëriñ bi ni ko Mbay Saar li ngay def lu mu ? Mu ni ko xaj la may xaj te maa ko gën boroom.Mas naa am ku takk ñaari jaaroy xaalis ñëw ci Sëriñ bi mu ni ko lu tax nga takk ñaari jaaro yii te góor benn la wara takk ? Mu ni ko benn bi da fay sa jaaro bi ci des jaaro Maam Cerno laSëriñ bi ni ko xoolal bu la ci neex nga takk ko te tekki ba ca desBa mu ko defee ba noppi, Sëriñ bi ni ko takk samab jaaro mbaa takk jaarob Cerno lu ci ne njariñ nga ci jublu te man képp ku wuuteek Sunnas Yonent bi SAWS manoo jariñu ci man manoo jariñu ci Cerno.Mas naa am ku yenu ag bagaan ñëw ci Sëriñ bi mu wax ñaar ña fa nek-koon ñu yenni ko, ni ko tanq ci te fexe ku nekk mos ci daa di ni yaru yare yom-bul, gis ku ko def jar na sol dàlli weñ di daw ba mu dammatoo nga jox ko loxo.Sëriñ bi nee na Charii’atu mi ngi mel ni Safiinatu (gaal) ci maanaa ak tollooy araf, ku ci duggu muccu na, duggal ànd ak sa njoñ.Sëriñ bi nee na xam Yàlla mooy àjjana ju teew moo tax saa Boroom ni Wa liman xaafa maqaama Rabihii jannataani.Sëriñ Ngumba Ture radiya Laahu anhu da ni bis Sëriñ bi man déey Yàl-la bëggalu ma ko dara, Sëriñ bi ni ko Bismillaahi, Ngumba nga ni lan ? Mu ni ko Yàlla bëggalu ma ko daraSëriñ bi ni ko mbaa yëg nga ni soo ko bëggaloon dara yoralu la dara, ba mu la bindee ba noppi da laa bindal mbooleem li mu la nar a jox boole la ak koo xam ni nii da ni la àndal ak koo ka yoralu ma la dara kat.Sëriñ bi nee na bi ma sama Boroom fii fi àdduna ma ñëw ngir mottalil Rasuulu Laahi saws ligéeyam baDamaa taseek Lislaam mu ànd ak Alxuraan ni dañuy gàdday génn réew mSëriñ bi laaj léen lu tax ? Lislaam ni ko dañu ni dañu may dimbali di ray samay doom di ray samag njabootAlxuraan ni ko dañu maa def fowukaaySëriñ bi ni léen ñëw léen ñu dem, bu ñu demee waxu ma nit ña waaye man lu war ci yéen di naa ko def.Am na ñu Sëriñ bi woo woon di léen tàngalal, ba mu léen joxee kaas ya ni léen bala ngeena naan na ngeen déglu ma defal léen ci pas-pasu jariñuKu ci yorati ab kaas guux bu njëkk bi da ngay wax Bismillaahi Maxfiratu Laahi, ba ca tegu nga wax Bismillaahi Raxmatu Laahi, ba ca tegu nga wax Bismillaahi Ridwaanu Laahi, lu ngeen ko gaaw-gaaw teg fi suuf dee léen ko wax.Am na ku masa toog fi Sëriñ bi ba mu yàgg mu ni A’uuzu billaahi mina chaytaani rajiim, Sëriñ bi ni ko rajiim moo mu ngeen di muslu xam ngeen ko ? Mu ni ko déedéetSëriñ bi ni ko des na ci kanam tuuti ku fi faatooti moo lay tàgge.Sëriñ bi nee na mbindéef yi bu ñu bàyyi woon juróom ñetti yëf jublu seen Boroom di na léen wàcceel xéewal goo xam ni di nañu ci man a jaamu Yàl-la te doo tu ñu sonnuJuróom ñetti yëf yi ñooy : xam Yàlla te toppuloo ko, jàng Alxuraan te doo jëfee la muy digle, bëgg Rasuulu Laahi te doo jëfee sunnaam, lekk xéewali sunu Boroom yi te doo ko sant mukku, bëgg àjjana te doo def lu la fa yóbbu mukku, ragal sawara te doo bàyyi lu la fay yóbbu mukku, muslu sey-taane ci kaw te ànd ak moom ci biir, suul ku faatu te doo waaru mukku.Sëriñ bi nee na ñi ànd ak man ñenti xaaj la ñuÑii ñi ngi ci dëgg gu weex tàllÑii ñi ngi ci fen wu ñuul kukkuÑii ñi ngi ci fen wu nëbbuÑii ñi ngi ci jaxase dëgg ak fen waaye kiy tàggale dëgg ak fen ci sama ginnaaw lay ñëw mi ngi ñëwBu dikkee di na tàggale dëgg ak fenÑi may tuddoo te nangu wu ñoo jébbalu ñi ngi ci fen wu ñuul kukkuÑi nga xam ni da ñu ni jébbalu nañu te nangu wu ñoo ñëw wuyusi ñi ngi ci fen wi nëbbuÑi nga xam ni da ñoo jébbalu ba noppi yëkati seen bopp bàyyi ko fii te nangu wu ñoo wone ni ay taalibe la ñu ñi ngi ci dëgg gu jaxasooYaa ahla bari Yaa ahla baxri uujuu libari Baxri saxaa’iÑi nangoo jébbalu nangu maa toppu ñi ngi ci dëgg gu weex tàllYaa ahla barri waa jéeri bu ngeen déggee jéeri, ñiy jàng ci kaw gi laa waxYaa ahla baxri yéen waa géej gi bu ngeen déggee géej gi woo wu ma waa géej gi ñi géeju laa wooUujuu wëlbatiku léen wuti Baxri saxaa’i géejug tabe feeñ naLii ma léen di wax na ngeen ci jàpp, na ngeen ragal Yàlla te nekk ci ag njub te nekk bennLu ci waay am na ko bokk ak moroomam te ngeen gëm Yàlla te xam ni Yàlla mooy benn buur bu dul am ñaareel te képp ku ñu bind Yonent bi SAWS moo la gën du sa moroomDikk naa fii ngir xamal léen ni ngeen war a toppee Yonent bi SAWSMa bëgg Yonent bi SAWS ba nga xam ni moom rek laa bëgg, moom rek la Yàlla bëggNgir won léen ni ñu ko war a toppee te mooy topp ko te doo ko booleek dara, wattu sa Boroom, wattu sa moroom.Sëriñ bi nee na di naa nekk foo xam ni doo tu léen ma gis waaye da fay mel ni ku ubbi am taax duggu ca biir ub buntu ya lu ngeen def ma gis ko lu ngeen wax ma dégg ko.Am na ñu Sëriñ bi masa wax Bismillaahi seen ñëw gii ngeen ñëw mbaa nawu léen seen bopp ? Ñu ni ko déedéet, Sëriñ bi ni kenn ku nekk da ñu fab ab buum roccantal ko ci baatam, mbaa xam ngeen ni ña toog it seenub yaafuus ba wu léen fa ? Ñu ni ko waawSëriñ bi fii ku fi ñëw da ñu la fee indi.Sëriñ bi nee na lii ma léen di digal toggug ku xiif la, balaa ma léen koo digal def ko, su ma noppee gaaw léen defi ko.Sëriñ bi mas naa laaj man kaana lillaahi kaana Laahu lahuu lu ñu ci jublu? Ñu ni ko ku nekkal Yàlla, Yàlla nekkal laSëriñ bi ni jublu wu ñu ci loo luKu lottul ci dara kenn manu koo nekkal ci dara, ku nekkal Yàlla ci ndigal yi mu jox la la yell ci yaw.Sëriñ bi ca Gànnaar am na bis mu jóg bëgga duy ag satalaam, bi mu aksee fi ñuy rootee gis góor ña ak jigéen ña jaxasoo mu taxaw am naar bu ko gis xam ni daa bëgga duy mu ñëw jël satala gi duyal ko Sëriñ biSëriñ bi ni ko jazaakumu Laahu xayran, ginnaaw loo lu amaat na ñaari at Gànnaar door faa jógeBi mu ñëwee Njaaréem ba yàgg fa naar boo bee ñëw fa yendu fa ba ngoon gisul Sëriñ biBi Sëriñ bi génnee ci tàkkusaan muy wax kàddu yu ñagas di fàttali Sëriñ bi loo leeSëriñ bi ni ko ameelu ma la benn xàq ca duy goo gee nga ma duyaloon sama satala gi ñetti yoonKeroog ba nga ma ko duyalee laa dox sa digg ak sawara te fa nga waroona dem.Am na séeréer bu ñu masa wax da ñoo bëgg nga ligéey Sëriñ bi bi mu ñëwee ba xool ko daa wax ni Yàlla bu doon ñaar benn bi mi ngi ci kaw suuf.Sëriñ bi nee na jëw moo gën a bon sàcc ndax sàcc man naa jariñ ka ko def mel ni mu sàcc am mbubbu wala lu ñuy lekk, jëw moom du jariñ boroom dara te dafay dindi ag ngëm ci ab xol.Sëriñ bi bi muy nekk fa niti Galwaa ya daa am ku ko daan ligéeyal ci ñoomBi mu faatoo mu wax léen jaay léen ma ko ndax ñoom da ñu daan jëfan-dikoo ku faatu ci ñoomBi mu ko jëndee suul ko fi suuf ñu sulli ko ginnaawam gisu ñu fa daraBa ñu ko laajee mu xamal léen ni da koo yóbbu feneen.Am na naar bu mas a ganesi Sëriñ bi Njaaréem am fa ñetti weer, Sëriñ bi fonk ko loolLéeg-léeg daan na doxantu ba fa ñuy jàngee Kaamil laaj fa ab jukkiAm bis mu ni Sëriñ bi daa am lu may laaj ? Sëriñ bi ni ko lu mu doon ? Mu ni ko damaa gis Alxuraan kenn du ko jàng ba kenn daanu du Gànnaar du fii te sa Xasiida yi ma gis bu ñu koy jàng taalibe yi di dañ garab yi ak tabax yi di summi seeni sër di joxe seen alal, loo lu jaaxal ma ? Sëriñ bi ni ko demal fa néeg ba nga nekkoon di naa la tontuBa ñu demee ba digg bëccëg, Sëriñ bi yónnee ko dugub ju ñu soqul ni ko na ci añ, mu ni ko lii maneesu cee añ, fobal yët koBi ndaw la ñëwee Sëriñ bi ni ko daa añul ? Mu ni ko nee na maneesu cee añSëriñ bi ni ko tegal foo fu joxaat ko laax bu ñu def dax ak diw ak tànkub xar bu ñu lakk ak warga ak suukar ba mu yeggee mu daa di jëfandiku ba suurCa ngoon ga Sëriñ bi woo ko ni ko loo lee njëkka ñëw lu tax manoo cee añ ? Mu ni ko da ñu koo defarul, Sëriñ bi ni ko Alxuraan dugub la maa ko soq wal ko ba def ko ni li ma la mujjee jox.Am na ci taalibe yi koo xam ni Sëriñ bi da ko daan woo lu mu doonoon ku fonk boppam ci wàllug col, am bis Sëriñ bi woo lu ko fekk mu sol yëre yu ràññeeku ba tax bi mu aksee toogul fi suuf, Sëriñ bi ni ko diw mu ni Mbàkke fii kenn baaxu fi kenn ku nekk yaa ko fekk ci jikkoom defar ko, fekk ma ci sama jikko defar maSëriñ bi muuñ.Sëriñ bi nee na bu ngeen xëyee na ngeen jiital jaamu Yàlla teg ca ligéey def coono muy seen noflaay, def naqar muy seen bànneex, wéttalikoo Yàlla te baña wéttalikoo jëmm, def ndigalul Yàlla muy seen sëriñ te baña def ab sant muy ab sëriñ.Sëriñ bi nee na bu léen bokk ci ñiy fanaanee tawte xëy aw mar ray léen, xam ngeen luy waral loo loo ? Ñàkka taataan rek moo koy waral, na ngeen fexe ba loo lu bu mu léen dal.Sëriñ Moor Absa Lóo radiya Laahu anhu mas naa jox doomam Sëriñ Saaliw Lóo radiya Laahu anhu ab Kaamil ni ko yëtal ma ko Sëriñ Tuubaa fekk am na bataaxal bu nekk ca biirBi mu ko joxee Sëriñ bi mu fob ko taf ko ci ab dënnam ab diir bu yàgg, ubbi ko génnee këyit woo wee jàng ko ni ko Saaliw mu ni ko Mbàkke, Sëriñ bi ni ko sa baay Moor Xabsa kat fere yi lay tawat ci bataaxal bi ngir ni mu bëgg ñu mel ni melu ñu ni waaye boo demee nee ko àndandoo yi da cee am ñu dul àgg, àndandoo yi da cee am ñu dul àgg, soo demee nee ko yawmal xiyaam ku la gisul du la lëjal.Am na bis Seex Ibra Faal wéradi, Sëriñ bi yabal ay ndaw ni léen dem léen seetal ma Ibra FaalBa ñu génnee Sëriñ bi woo waat léen ni léen damaa bëgg ngeen seede ni jëmm joo ju ngeen jëm noo nu la dalee ca karawu bop-pam ya ba ca we yi tànkam ya lu cay metti ligéeyal maa tax.Sëriñ bi nee na koo ku yor ab deram dem ba ca barabu jullikaay mu lal ko fa julli fa ràkkaa ya ko soob, jóg yëlab ab deram karaw goo gee wadd ca der ba ndax boroom der ba di na ko fob di ko taqalaat ca der ba? Ñu ni ko déedéet MbàkkeMu ni karaw goo gee wadd, wadd goo gu mu wadd xam ngeen lu ko waral ? Ñu ni ko yaakaar nañu ni ñàkka dëgër moo ko waralSëriñ bi ni kon ŋoy léen bu baaxa baax ba bu ñu yëlabee der bi du ngeen wadd.Sëriñ bi nee na jamonoo ngi ñëw joo xam ni mbon gay xew ndey ju bon sababu ko, baay bu bon sababu ko, nammeelug Buur bi la.Sëriñ bi nee na jamonoo ngi ñëw joo xam ni góor ñi da ñuy gunge tubaab yu góor yi jëm sawara, jigéen ñi da ñuy gunge tubaab yu jigéen yi jëm sawara.Am na koo xam ni daa yàgg ci kër Sëriñ bi te seexul, mu ciy wax ak Sëriñ bi bisSëriñ bi ni ko man bala maa fob mbooloo di ko tofal ci nit sémbi ab géttam ci sawara ba noppi door caa def leneen lu ma koy defal.Am na bis ñu defaral Sëriñ bi ab néeg ci Njaaréem ci ag mujjam ci saayirNgelaw lu metti daaneel ko, ñu koy jàmbat, Sëriñ bi ni léen Israafiil la bu ngeen xamoon li mu nar du ngeen tawat néeg bu daanu.Am na bis komaandang woo lu Sëriñ bi mu ñëwBi mu ñëwee mu ni ko maa la woo lu, Sëriñ bi ni cell, mu ni ko maa la woo lu, Sëriñ bi ni cell, mu ni ko Ibra Faal dafay def bu may noppalu ci sama waxtu noppalu yi mu may yàqal ngir sikkar yi, aaye ko wala ma delloo la ci géej giSëriñ bi ni bëréet joxoñ ko mu daw duggu ca néeg ba ub buntu biSëriñ bi wax ka fa nekk ni ko nee ko na dikk delluwaat ci wax jiKoo ka ni ko ñeme wu ma koo fëggSëriñ bi ni ko na ci dellu bu ci dellu woon nit ku weex jeex ci suuf tay, la ma doon ligéey ca seen biir yegg na, bu ci dellu woon nit ku weex jeex ci suuf.Am na ku mas a ñëw ci Sëriñ bi di ko diis ndimbal te tollu ci digg dooleemSëriñ bi ni ko bindal ma yëngu mu bind koSëriñ bi ni ko bindal ma yokku mu bind koSëriñ bi ni ko bindal ma jekki, mu bind koSëriñ bi ni ko bin-dal ma ñàkk mu bind koSëriñ bi ni ko jàng ko, mu jàng ko ni yëngu yokku jekki ñàkkSëriñ bi ni ko waxaat ko mu waxaat ko, Sëriñ bi ni ko gis nga ko lenn lu ci nekk kat moyul Boroom bi.Sëriñ bi mas naa teg loxoom yu tedd ya ci kaw Sëriñ Muxammadul Mustafaa ak Sëriñ Faadilu naan léen jaamuji léen Yàlla bu ngeen jaamu wul Yàlla li ngeen fi gis muy nuru dara def ko ci ginnaawub pël mu dem ak moom safu ma.Sëriñ bi mas naa wax Sëriñ Umar Njaay Ndankura radiya Laahu anhu, Umar na ngeen moytu ñent ngir ñentNa ngeen moytu tëraay bu bari ba dem ca biir bàmmeelUmar bàmmeel a ngi ñëw boo xam ni ku mu neex di nga tëdd ku mu neexul di nga tëddUmar na ngeen moytu noflaay bu bari ba jéggi siraatUmar na ngeen moytu ndamu ba jot ci seeni téereUmar na ngeen moytu mbégte mu bari ba dem àjjana ndax mbégte àjjana la yem.Sëriñ bi nee na mbokk man naa gën ay mbokkam waaye manul a génn ay mbokkamMbokk man naa ëppale ay mbokkam waaye manul a ëpp ay mbokkamMbokk man naa raw ay mbokkam waaye bu àndul ak ay mbokkam aw doxinam du rafet.Sëriñ bi nee na ñenti sëriñ yii ñoo am ak ñenti taalibe yii : gumba - gumba, njàccaar - njàccaar, gumba - njàccaar ak njàccar - gumbaGumba - gumba mooy sëriñ bu ànd ak taalibe bi te ñoom ñaar kenn Yàlla taxu koo jóg, bu ñu dajee mane gi ñuy maneek déggoo gi di na tax kenn du jiitu moroomam da ñuy lëngooÑaari gumba bu ñu àndee di dox ba kàmb galan léen nu ñuy def ? Ñu ni ko da ñuy daanu ñoom ñépp ci kàmb gaMu ni waawNjàccaar gumba mooy taalibe bi Yàlla tax a jóg mu wut ab sëriñ te sëriñ ba Yàlla taxu koo jóg, bu ñu àndee ba kàmb galan léen gumba ga dafay daanu ca kàmb ga, moom bu ñëwee teggi koGumba - njàccar mooy ku Yàlla taxul a jóg mu giseek ku Yàlla tax a jóg bu ñëwee ba gis kàmb gi da fay teggi jàll moom mi jiitu, ki toppu ci gin-naawam moom bu ñëwee da ciy daanuNjàccaar - njàccaar mooy ku Yàlla tax a jóg seeti ku Yàlla tax a jóg ñoom tam la ma waxoon ca ñu njëkk ña mooy dellusi waat, ñoom ñaar déggoo ga ñuy déggoo ak nammante gi ñuy nammante di na tax bu ñu àndee kenn du jiitu sa moroom da ñuy lëngooÑaari njàccaar bu ñu lëngoo di dox ba kàmb galan léen nu ñuy def ? Ñu ni ko dañuy teggi, Sëriñ bi ni mooy ñenti sëriñ yeek ñenti taalibe yi.Sëriñ bi nee na sama xasiida yi di na dem ba ci ay weñ la ñu koy waxee, bu keroogee doo tul am njariñ.Sëriñ bi mas naa laaj Sëriñ Muxammadul Amiin Jóob radiya Laahu anhu man jaa’a bilxasanati falahuu achru amsaalihaa nu ngeen koy firee? Mu ni ko ku jëf benn bu baax sunu Boroom subxaanahuu wa ta’alaa fay la fukkuSëriñ bi ni ko waxul man fahala (ku def), man jaa’a la wax, mu ni ko nun de Mbàkke loo lu la nu jàppoonSëriñ bi ni ko man jaa’a ku ko dikkee benn bu baax mu xool ko ba mu doy ko ba mu nangu ko falahuu achru amsaalihaa mu fay la fukku.Sëriñ Maalik Baasin Si ak Sëriñ Moor Xari Si mas nañoo siyaarsi bay dem, ba mu léen ñaanalee ba noppi ni léen dem léen ca Muxammadul Amiin Gay mu dénk léenBa ñu ñëwee fa moom mu ni léen ndaw yu wattu Alxuraan di ko jàng, jàng diine di ko jëfee moo lus léen di war a dénk xanaa ngeen moytu bëgg àdduna bari na gàllankoor yoo xam ni bëgg àdduna rek moo koy waralBi ñu ñëwaatee ci Sëriñ bi ba wax ko ko mu ni léen gàtt na waaye am na solo ndax àdduna lu yàqu ci biiram la yàqoo, lu baax tam ci biiram la baaxee.Sëriñ bi nee na Ibra Faal bàyyi na boppam, bàyyi ay mbokkam, bàyyi Boroomam ngir man, defaral naa ko boppam boolekook ay mbokkam marale-kook BoroomamBoole naa kook ñoo xam ni bu ñu gënul ay mbokkam it ñoo gën ci moom ay mbokkam.Sëriñ bi nee na bi muy tollu Jeewal am na soxna su ko duyaloon ag satalaam mu laaj ko noo tuddu ? Mu ni ko Njéeme BaSëriñ bi ni ko tuddoo noo nu jéem ba nga tuddu daa am lu ma sama Boroom di jàngal ci sa tur wi, daf may xamal ni ñii lu ñu jéem ci man it da ñuy mujju ba.Sëriñ Iisaa Jenn mas naa indi ay weer jox ko Sëriñ bi ni ko di na baax ci mbind miBa ko Sëriñ bi takkee am ku fa nekkoon ni ko boo ko xawoon a toppalsi ci bakkan bi, Sëriñ bi daa di koy sànni ni ko topp bakkan.Sëriñ bi mas naa wax guddig Gàmmu dee léen ko daje fa jàkka ja di ko fa defee.Sëriñ bi nee na ci jumaay njaaréem bu doon am tur Najaatu ahlil ardi wa misbaaxu ahli samaa’i (muccug waa suuf, lampub waa asamaan) lay tudduAy naar mas nañoo wax Sëriñ bi xanaa doo nelaw guddi ? Mu ni léen nee wu ma du ma ko def sax waaye sàkku ma fu ma koy nég.Sëriñ bi bi muy sooga ñëw jolof, kilifa ga fa nekkoon daa dajale Jolof gépp ni léen lu yàgg-yàgg bu fi kenn sarax ab taalibeSëriñ bi dajale taalibe yépp ni léen lu yàgg-yàgg bu fi kenn yelwaani.Sëriñ bi mas naa génn bis, Sëriñ Abdu Raxmaa Siise radiya Laahu anhu daw ba aksi, Sëriñ bi ni ko Abdu yaw ana looy waaxu ? Mu ni ko damay déglusi waxtaan wi, Sëriñ bi ni ko tuub ko man du ma waxtaan damay jàngaleMu ni ko kon damay déglusi njàng mi.Am na naar bu masa jàngal Sëriñ bi Xasiidag Sindiidi ba mu jeex mu teg ca lii : Wa jud lixaari’ihii inda xaa’ilihii burdan jadiidan yaqiihil barda Yaa LaahuSëriñ bi jox ko mbubbu ak mbàjj.Sëriñ bi nee na doomu Aadama ju nekk wurus laBu ñu ko gasee ba génnee ko da ñu koy yóbbu ca tëgg ba mu defar ko ba ñu man koo waaje waaye bu ñu ko deful noo nu ku ko gis te xamul wurus du xam lu mu doon.Sëriñ bi mas naa wax Sëriñ Muxammadum Mustafaa, lu mata def def naa ko, li ma léen di digal mooy ànd tey jariñante.Sëriñ bi mas naa am ku faatu te jege ko lool ci ag mbokk mu am ku mu woo ni ko yaw mi mu bokkal Sëriñ Moor Anta Sali radiya Laahu anhu demal taxawu ko man Aadama mu njëkk ma boole wu ma ak moom waxu ma la ak mii.Sëriñ bi nee na bari na ku nekk fii fi man te nekku fiBari na ku nekk ca Bamako te nekk fi man.Sëriñ bi nee na sunu Boroom juróomi gaar la amBu njëkk bi mooy wéetal ko, bu ñaareel bi mooy jéggalu ko, bu ñetteel bi mooy tuub, ñenteel bi mooy réccu sax ca dàkk, juróomeel bi mooy jeex ci moom tàkk ba bu ñu la woo wee àdduna nga wuyu allaaxira.Sëriñ bi nee na saa Boroom nos na mbindéef yépp teg ci sama loxoKuy bañ aka xëccu da ngay poraxaan (mooy nosub bakkan bu xëtt), ku gàntu ba sa bakkan xëtt it ma yóbbu nos bi jox sa Boroom ni ko yaa ma ko joxoon.Sëriñ bi ca Gànnaar mas naa wax damaa bëgg ñu wàññi njël li, ragal njël sax taxul ndax Gànnaar gépp man naa léena reggal ci cere ak ndawal ci sama loxo bu tuuti bii waaye daa am malaaka yoo xam ni da ñuy indi reerub leer te ku ñu fekk nga regg, du ñu la jox ci reer boo bu.Sëriñ bi mas naa wax Sëriñ Mbàkke Juuf radiya Laahu anhu Ibra Faal de góor la mu ni ko waaw-waaw Mbàkke, Sëriñ bi ni ko bi mu jëmee ci man jommalu ma waaye defe naa ni naxu ma koBi mu dikkee bàyyi boppam bàyyi ay mbokkam bàyyi Yàlla ma ko bindoon ngir sama jëmm jii, defal naa ko loo xam ni moo ko gënal boppam, gënal ko ay mbokkam te tàggale wu ma ko ak Yàlla ma ko bindDa ngaa xamul ni bu ma woo woon Ibra Faal mu ñëw ma ni ko Yàlla ma taxoon nga di ma toppu toppatu ma ko du tax mu dellu ginnaaw ci toppu gi mu ma toppoon waaye defe naa man it fay naa ko ndax bu dajale woon ñi mu àndal ñépp ni léen kee taxoon ngeen toppu ma wacc naa ko du tax kenn dellu ginnaaw.Sëriñ bi mas naa tomb tomb yu bari ci wet gi, tomb benn tomb ci wet ga ca des, tomb ay tomb yu ko wër ni mbooleem mbindéef yépp ñi ngi nii (mooy tomb yu bari yi), fii man maa fi nekk (mooy benn tomb bi) xuyuuru dunyaa wal’aaxira (yiwu àdduna ak allaaxira) ñooy tomb yi ma wërKépp koo xam ni saa Boroom namm na ci yaw nga jariñu daf lay xiirtal nga bàyyeekoo fee fekksi ma fii.Sëriñ bi nee na daa seet àdduna lépp di mattum sawara, ma ni saa Boroom sa jaam yii dégmal sawara nii tee nga maa dimbali ma dem xettaliji léen, boo léen lakkee du la wàññi dara du la jariñ dara tee nga maa bàyyi ma xettaliji léen mu ni ma demal.Sëriñ bi nee na jaamu yépp daje nañu fa sunu Boroom, jébbalu gën cee noppale mi ngi mel ni ku yor satalag ndox ñëw ba ci koo xam ni daa yor géej aki teen aki dex nga jox ko ko mu sottiko ca ni la foo fekkati ndox sa  ndoxaKi nangu wu la jébbalu mooy ki yor satalag ndox àttanu koo joxe te bëgg a sangu, bëgg a fóot, bëgg a raxas.Sëriñ bi bi mu taxawalee Daaray Kaamil da caa def ab lal def ca am mbàjj akub darab wut ag gaal ñu di ca dugal Kaamil ba di ko teg ca kaw lal ba.Sëriñ bi nee na wa laziina jaahaduu fiinaa lanahdiyannahum subula-naa, ñi nga xam ni da ñuy wut seen Boroom ñooy ñi nga xam ni da ñu koy wut ci ku ne di ko wut ci fu ne di ko wut ci lu neSu ko defee sunu Boroom ni léen maa ngi nii yeksi léen.Sëriñ bi am nay jamono yoo xam ni ku dikk ci moom di bëgg a jàng da naan la demal diisóok waay joo jee (Seex Ibra Faal), boo ñëwee ci moom mu ni la da ngay jébbalu.Sëriñ bi julli gi mu julli woon ci kaw géej gi tisbaar ak tàkkusaan la woonBi mu jullee tisbaar ñaari ràkkaa ci kaw ndox mi ca mujjug muxtaar ma daa noddu ca kaw ndox ma ni tekk mel ni kuy xaar ku jullisi daa di julliwaat ñaari ràkkaa doora yéegaat ca gaal ga.Am na ku masa wax Sëriñ bi damaa gis mbindéef yi ñu mel ni ku jëm ci kàmbug sawara ba noppi di fecc xanaa njàccaar da léena war a yëram waaye waru léen reetaan ? Sëriñ bi ni ko woppi dee ku mu nekk ci sa kanam  ak sukraat ak laajtew bàmmeel ak taxawaayu bis penc ak jéggi siraat ngay xàqataay.Sëriñ Moor Kumba Kan radiya Laahu anhu  daa mas a yónni ci Sëriñ bi ku ñuy wax Móodu Ba radiya Laahu anhu ni ko boo demee nee ko Moor Kumba nee na daa bëgg ñu musal ko ci dee ñu di ko diri mook ay njoñam (boo ba ca jamonoy pest ba la ñuy suul ñu bari ci benn pax, di léen takk ciy buum di diri)Sëriñ bi ni ko demal kër diw ba subaCa suba sa Sëriñ bi woo ko, ba muy ñëw di daw, bi mu aksee daw ya mu doon daw tax na li Sëriñ bi wax déggu ko te ñeme wu la wax Sëriñ bi déggu ma ko te ñeme wu la delluSëriñ bi ni ko fii ku fi ñëw war ngaa xam ni nopp déglu lay jariñ ba bu ñu la waxee ngeen dégg ko, xel tam war ngaa xam ni jàpp lay jariñ ba bu ñu la waxee nga jàpp ko, làmmiñ tam nettali lay jariñ ba boo demee man koo nettaliSëriñ bi jël kaala ga teg ci gémmiñ gi ni ko boo demee nee ko na wax jaam ñi nañu muslu ci ngëm gu rekkiku ndax ku faatuwaale ak ngëm bu ñu ko sangul, sàngu ñu ko, jullee wu ñu ko du ko wàññi daraKu faatuwaalewul ak ngëm bu ñu ko sangee, sàng ko, jullee ko yit du ko jariñ daraAm na ci taalibe yi ñu doon feeñal seen man-man ci baatin, Sëriñ bi ni léen bàyyi léen seen po mi.Sëriñ bi mas naa woote ni li ma léen di doyee mooy bis boo ba sunu Boroom subxaanahuu wa ta’alaa tuddu ci Alxuraan ba tuddu ko junniy yoon yu des benn, bis boo bee la muy rëy-rëy saa Boroom benn laaj la ma fay laaj ma tontu mu dellu ma tontu ko daje ba jeexDama naan Axmadu Mbàkke diggante ba nga nekk Njaaréem ginnaaw bi nga jógee ci tukki ba ci loo nekkoon ? Ma ni ko Maa nga woon ci def say ndigal bàyyi say tere, ña nekkoon fi man tey wëyee sama ndigal ña nga doon def say ndigal di bàyyi say tere, ña sori woon te fa ñu nekk samay ndigal la ñu fay wëyee ña nga doon def li ngay digle di bàyyi li ngay tereBi ma fay bàyyeekoo tam bind naa li ngay digle bind naa li ngay tere bàyyil fa ñiy ñëw sama ginnaaw te bu ñu ma fa fekkoon ànd ak manBa ñu yëree mbind ma da ñoo def seen yitte jépp ci def ndigal yi bàyyi tere yi, sunu Boroom ni ma Adxuluul jannata antum wa azwaajukum tuxbaruun..azwaajukum joo jee li muy firi mooy ci la tollantiwoon ñi def samay ndigal bàyyi samay tere àndal ak ñoom duggu àjjana te kenn du léen seetKeroog ku fa des la la fa tax a des yaa ko def.Sëriñ bi mas naa wax xam ngeen luy muriid saadix ? Ñu ni ko xanaa mooy kuy def la ko sëriñam digal di bàyyi la mu koy tereSëriñ bi ni léen muriid saadix da fay njëkka doon saadix ci Boroomam ba noppi door a ñëw ci sëriñam bi muy toppuNi gees Sëriñ Móodu Lamin Gay radiya Laahu anhu ni ko Ax-madu bu ñu la ni woon bul julleeti nooy def ? Te ngeen di julli ? Sëriñ bi ni ko waaw, mu ni ko du tee nuy julliSëriñ bi waxaat ko ko, mu ni ko te du ngeen julli ? Sëriñ bi ni ko waaw, mu ni ko te Yàlla ma ko digle woon digle ko? Sëriñ bi ni ko waaw, mu ni ko du tee nuy julli, Sëriñ bi jox ko loxo ni ko man yahdii Laahu fahuwal muhtadi.Sëriñ bi nee na fu fi waay nekk ci yéen na def jàkk Lislaam, lu Lislaam bëgg mu bëgg ko, lu Lislaam bañ mu bañ ko.Sëriñ bi nee na tubaab yi fi ñu mujju man ak ñoom damaa mel ni xalu sawara wu nekk ci seen loxo ci biir tenq te barab ba nekk ci mboob, lëndëm it te bu rotee mboob ma tàkk ci seen kaw.Am na ku mas a ñëw ci Sëriñ bi ame daraja lool am ku wax ni boroom barke laSëriñ bi ni bàyyi léen ku diisal jibaam mbooloo topp ko ngeen wax ni boroom barke la, bu taxoon a am barke, tubaab yi am barkeXam ngeen ku am barkee ? Koo xam ni su ñu la sangee, wodd la, tëral la ci sa bàmmeel nga tëdd man a nelaw, koo kee moo am barke.Mas na ñuy jàng ba aksi ci yubachirukal Baaqii bixattii karaamatan wa in kuntu an ardil Madiinati zaa na’yi, Sëriñ bi ni léen taxaw léen ni ci bayit woo wu laa xamee ni ab ligéeykat du jar muy gàddu ab goppam di wër boroom tool bi naan ko maay diwFu waay nekk te nekk ci waar wi te tàggook caaxaan, añ di na ko fa fekk.Sëriñ nee na dee léen taxawaalu fu dara nekk dégg ngeen ko, dégg ngeen ko, dégg ngeen ko.Sëriñ bi mas naa woote ba ñu daje mu ni Masàmba jógal mu jóg, Sëriñ bi ni ko ndax séen nga ka mujju ci mbindéef yi ? Mu niko fii fépp aw nit laSëriñ bi ni ko lii fii rek la am mbooloo mu tollu nii nga dajale léen fi barab te bu ñu fi jógee fu ñu dem di defar ña ñu fa fekk fii rek la am, fii la njëkkee fii lay mujjee fu dul fii mbooloo mu fa daje da ñu léen di dimbalikoo waaye dimbali wu ñu léen.Sëriñ bi mas naa wax Sëriñ Maalik Njaay neel ñépp ñu julleesi fi tàkku-saan bisub gàwwu weeru tamxarit wi mu noppaloo fukki fan ak juróom bennBi mu sëlmalee ni Masàmba mbooloo mi ndax ñépp ñëw nañu ? Mu ni ko ñi ëpp ñëw nañuSëriñ bi ni haakazaa Masàmba noo nooy waxin wi daa di ni maa léen woo di léen yëgal ni yàggadi wu ma fi gàttumab tànkJëf naa ngeen gis wax naa ngeen dégg bind naa ba fiWooteloo nañu ma woote naa, ñi wuyusi wàcc nañu maa ci des, ñi wuyusiwul wàcc naa ñoo ci desBàyyi naa léen ak seen coowal weeru koor ak julli juróom waaye di naa léen digal ndax yéena ngi jëm ci jamono joo xam ni juróom yii ñoo ciy taxa muccu : noppi, jekki, jaamu Yàlla, ligéey, loo am doyloo.Am na ku mas a jébbalu ci Sëriñ bi ca Njaaréem ni ko teen bee sax boo ma waxoon demal tàbbi ca ma tàbbi caSëriñ bi ni ko du ma la ko wax ndax tàbbi ci amalu la njariñ amalu ma njariñ te Yàlla digalu la ko, ana lu ci nekk ? Dangaa bëgg Yàlla fayla loo jëful nga di ma ko waxee noo nu waaye loo lu amul, demal jaamuji Yàlla loo lu laa la digal.Am na ku Sëriñ bi masa wax koo ku kan la ? Mu ni ko mana Ibra Ñaan, Sëriñ bi ni ko Ibra Ñaan looy ñaan ? Muy bëgga wax, Sëriñ bi ni ko ag taalibe.Am na ku masa jébbalu ci Sëriñ bi ni ko damaa bëgg nga jox ma ndigal, Sëriñ bi ni ko damaa bëgg nga toog te déglu ma, bu ma doon toog ba nga wax ma li ma la wara digal ma koy soog a xam kon matu ma la ab sëriñ.Sëriñ bi mas naa wax xam ngeen luy taxa dem ca barab bu tedd baa ? Ñu ni ko xanaa nga dimbali nu ciMu daa di bind ci suuf jébbalu ni xam ngeen jébbalu nu mu demee ci yoonu àjjanaa ? Ñu ni ko xanaa nga dimbali nu ci, Sëriñ bi ni fii gaalug jéeri ji di taxaw (saxaar) ku fa dem bëgga duggu nan ngay def ? Ñu ni ko da ngay wut paas, Sëriñ bi ni bu gaal gi dikkee nga wut paas duggu nag ? Ñu ni ko bu gaal gi demee yóbbu la, Sëriñ bi ni boo wutul paas ba noppi duggu ci gaal gi ? Ñu ni ko bu gaal gi demee yóbbu la ? Sëriñ bi ni demin wu diis ngay demBoo wutul paas duggoo ci gaal gi nag? Ñu ni ko bu gaal gi demee bàyyi la fiSëriñ bi ni loo lu laay bañ, moom duggu ci gaal gi ñu lay fitnaal ba nga àgg ci ab dëkk sax moo gën bañ a duggu ci gaal gi ndax bu gaal gi demee bàyyi la fi doo dem fenn.Am na naar yu masa ñëw  ci Sëriñ bi ca Gànnaar ni ko da noo dégg ñu ni yaaw ak Rasuululaahi SAWS lenn ngeen ? Sëriñ bi jëlum soow def ca ndox suukar ko ba mu seey ni léen naan léen, ba ñu ko naanee ba noppi, Sëriñ bi ni léen ndax man ngeena tàggale ñett yoo yee lu ne dellu fa mu nekkoon ? Ñu ni ko kenn manu ko ku dul YàllaSëriñ bi ni léen bàyyi léen nu foo fee.Sëriñ bi mas nay wax ci Yonent bi SAWS am kuy defaru waat, Sëriñ bi ni ko abal ma fii, fu ñuy tuddee Yonent bi SAWS kenn warul a raf.Sëriñ bi nee na looy def te bëggoo ku ko gis, bëggoo ku ko wax, bëg-goo ku la ko fay, dawal ba ko fa seytaane laLooy def ci àdduna te bañoo ku ko gis, bañoo ku ko wax, bañoo ku la ko fay jàpp ko te bu ko bàyyeeti.Sëriñ Bàlla Faali am na kumu yónni woon ci Sëriñ bi boo ba mi ngi GànnaarBa muy dellu Sëriñ bi ni ko boo demee neel Moor Bàlla nañu sax ci niyatul xayri wa xawlul xayri wa fihlul xayri wa mulaazamatul xayri dégg ko ? Mu ni ko waaw, Sëriñ bi ni ko na léen saxal ci yéene aw yiw ak wax ko ak def ko ak taqoo ko te bañ koo bàyyiLu baax ak la ca des xam nga fu ñu diggaloo ? Mu ni ko xaaSëriñ bi ni ko fu guddeek bëccëg diggaloo, da ngay gis bëccëg ba yàgg gisatoo bëccëg guddi ñëw, nga nekk ci guddi ba yàgg bëccëg ñëw gisatoo guddi, noo nu la ñu demeeAmuluw diggLu baax ak la ca des amuluw digg, boo nekkee ci lu baax yaa ngi ci, boo ca jógee yaa nga ca la ca des, na ngeen seet seen bopp ci at mu nekk, weer wu nekk, waxtu wu nekk, saa su nekk, bis bu nekk muy juróomKu ci seet sa bopp te la nga nekk bañoo ku ko gis, bañoo ku ko wax, bañoo ku la ko fay jàpp ko te bu ko bàyyeetiKu ci nekk ci loo xam ni ba nga cay nekk bëggoo ku ko gis, bëggoo ku ko wax, bëggoo ku la ko fay dawal bàyyi ko faLoo gis lu mu doon te muy lu am njariñ, nga xam jëf ga la muy maye, xam bàyyi ga la muy xañe jarul nég ndigal defalLoo gis loo xam ni nii gis nga la ca nekk ci aw ay te xam nga def ga la muy wàññi, xam nga bàyyi ga la muy jariñ bul déglu ndigal bàyyilBoo gisee loo xam ni da ni cummu cu-mmóoral xamoo lu mu doon te xamoo lu mu cummu cummooral maanu ci ba gis ku la ca teqantal, bu ko teqantalee ba nga xam la ca biir, bu jaree jàpp nga jàpp, bu jaree bàyyi nga gën koo bàyyi.Am na ku mas a wax Sëriñ bi bi nga nekkee ci tukki bi da ñu daan ñaan nga bañ a dellusi, Sëriñ bi ni ko lu ngeen ci jublu ? Mu ni ko bañ ku ñu gën, Sëriñ bi ni ko da ngaa set waaye loo lee nekkoon na ci ñu bari, man damay yokku teraanga waaye du ma ko wàññi.Sëriñ bi nee na sëy ñett la : bu xaraam, bu dagan te amul barke ak bu dagan te am barkeBu xaraam nañu bàyyeek ña koy def sunu yoon nekku ciBu dagan te amul barke mooy bi nga xam ni nit kiy bëgg di na dajale li mu am lépp di la jox ba mujju di lebBu dagan te am barke mooy bi nga xam ni nit ki daa ñëw bëgg sa doom nga ni ko loo am ? Mu ni la lii laa am nga may ko.Am na bis Sëriñ bi wax Sëriñ Maam Moor Jaar doxal nu julli  mu ni ko maa la mag waaye yaa ma raw doxal nu julliSëriñ bi ni ko doxal nu julli maa la ko digalBa mu sëlmalee Sëriñ bi ni ko maa la mag joo ju nga wax tuub ko bok-ku ma ak yaw dara, Aadama ak Xawa boole wu nu, damaa ñëw ci àdduna seet àdduna gépp tundu Kajoor ak Bawol gën cee neexa jaamoo Yàlla ma dikk fi, bi ma dikkee ci tundu wi yër ko Bawol gën cee neexa nekk ma duggu Bawol, yër ko Mbàkke Bawol gën cee laab ma duggu ca, bi ma wàccee ci péncum Mbàkke Bawol seet kër Maam Moor Anta Sali gën cee laab ma duggu caBa ma ca dug-gee fekk néeg Maam Jaara gën cee sell ma duggu ciLii moo nu boole man ak yaw waaye bokku nu dara.Am na ku masa wax Sëriñ bi damaa bëgg ku ma jàngal ag taalibe àg-gale ma ci Yàlla subxaanahuu wa ta’alaa ? Sëriñ bi ni ko fii ma tollu damaa xat te yeggale taqoo baax na ci di naa la booleek Bàlla Faali Jeng, lu mu la digal def ko, la la fa war bu matee maay xamle ni mat na lu ca war maa koy def.Sëriñ bi nee na julliy juróom, woor weeru koor, joxe asaka, aj Màkka ginnaaw gëm Yàlla saa Boroom da koo sant jaam yéppBoo amee ab sëriñ bu ko dee def dee ko def, bu ko dul def dee ko defLu mel ni jàng Alxuraan ak naa-file yépp dee ko ci laaj ndigal moo gën.Sëriñ Masayeer Njaay radiya Laahu anhu bi mu jébbaloo ci Sëriñ bi, Sëriñ bi da koo tëye ab diir bàyyi ko mu daa di dellu ba benn bis Sëriñ bi woo lu ko mu ñëw mu ni ko sa mbokk yi da ñoo wax ni ba nga ñëwagul fii Alxamdu-lillaahi Rabbil aalamiin nga daan ubbikoo ci ag julli bi nga fi jógee di ubbikoo Bismillaahi Raxmaani Raxiim loo ci dégg ? Mu ni ko ci yaw laa ko déggee fekk ni am na ca mbokk ya ñu fa toogSëriñ bi ni léen julli defaroowul ci Alxamdu-lillaahi Rabbil aalamiin yàqoowul ci Bismillaahi Raxmaani Raxiim daa di ni Bismillaahi Raxmaani Raxiim ku mu? Ñu ni ko Yàlla, mu ni Alxamdulillaahi Rabbil aalamiin ku mu? Ñu ni ko Yàlla, mu ni Raxmaani Raxiim ku mu ? Ñu ni ko Yàlla, mu ni Maaliki yawmi diin ku mu ? Ñu ni ko Yàlla mu ni Haakazaa, iyaaka nahbudu wa iyaaka nastahiinu foo fu lay defaroo fa lay yàqooBoo nee iyaaka nahbudu wa iyaaka nastahiinu malaa’ika yi koy jël rot nañuBu ñu see-tee iyaaka nahbudu ji muy dëgg ci yaw, wa iyaaka nastahiinu di dëgg ci yaw ñu fob julli gi yóbbu bu dul dëgg ci yaw ñu bàyyi la ak sa julli, boo yaboo sëlmal.Sëriñ bi nee na lu waay am Yàllaa ko ko mayLu waay ñàkk moo ko ko ñaanul.Sëriñ bi nee na jëf bu sellee dafay nekk ci ag gaal du yàqu mukkuBu sellul nag dafay doon pënd bu ñu wesaare.Sëñ Fàllu nee na Sëriñ bi mas na léen a woo ba ñu aksi mu ni léen baax rek laa bëgg ngeen def ko ndax leneen lu ngeen fi saytu lu dul baax ab kàccoor a léen koy ëeppale te ab kàccoor lu mu barile-barile du am lu baax.Am na ku mas a ñëw ci Sëriñ bi ne ko damaa ragal ñett, mu ni ko ku ragal ñett da ngay def ñett BismilaahiMu ne ko damaa ragal wéetaay, Sëriñ bi ni ko deel jàng Alxuraan, mu ne ko damaa ragal ñàkk, Sëriñ bi ni ko loo am dee ko bokk ak nit ñi, mu ni ko damaa ragal gàtt fan, Sëriñ bi ni ko deel moyoo tooñ sa Boroom ak sa moroom.Am na ku doon nuyóok Sëriñ bi ni ko mbaa jàmm rek ? Sëriñ bi laaj ko luy jàmmMu ne cellSëriñ bi ni ko jàmm mooy jaamu Yàlla, barab bu ñu ko dul defee, bu fa jàmm njëkkee tam du fa mujju.Sëriñ bi mas nay jàppu fekk loxoom néwwi waaye tee wul muy bomb muy génnee dëtt ak dereet di wax naan, yaa xam nooy def waaye man ab jaam laa bu ñu digal te di naa def li ñu ma digal.Sëriñ bi mas naa woo ab taalibe mu ni Mbàkke, Sëriñ bi ni cam, àd-duna moo mana wore, ay jamono ci ginnaaw, nit ñi li léen daa bégloo mooy bokk ak buur aw sant, yàggul dara loola jeex tàkk ba mel ni masul a am.Sëriñ bi mas naa sëlmal jullig timis wax ni, barab ba ñuy dekkee ak ba ñuy daje daa soree lool, koo xam ni daan na taxawal julliy juróom, dañu koy defaral lu muy war ci yoolub ay julléem ba àgg fa ñuy dajee, ku daa wul taxawal julli juróom nag bu dekkee dañuy jàpp ciy tànkam di ko diri ci kanamam, wuti taxawaay ba.Sëriñ bi nee na muccu ak jàmmi àdduna ak allaaxira mi ngi juddoo ci yéene aw yiw ak wax ko ak def ko ak taqoo ko, loolu laa boole ci woy wiiAn’wi wa xul waf’al wa laazim taslam mukaraman rumil’ulaa bi kalimii.Sëriñ bi nee na xam-xam ñaar la, bi lay jariñ ci àdduna ak allaaxira ak bi la dul jariñ ci àdduna ak allaaxira, bi lay jariñ ci àdduna ak alaaxira mooy li nga xam ci lu baax di ko def ngir jëmmi Yàlla ak li nga xam ci lu bon di ko bàyyi ngir jëmmi YàllaBu nit dee génn àdduna, lu dul ñaar yii du ànd ak moom, li mu defoon ci lu baax moo koy tàbbal àjjana, li mu bàyyi woon ci lu bon moo koy musal ci sawara, lu dul ñaari xam-xam yii nag dafay jóge ca ka ko xam dellu ci téere yi, jóge ci téere yi dellu ci Alxuraan, dellu ci Lawxul maxfuuz, lii mooy xam-xam bi ñuy wax ci Alxuraan moo tax sunu Boroom di wax naan wa xul rabi zid’nii ilman ak kam min fi’atin xaliilatin halabat fi’atin kasiiratin bi iznilaahi daa di ni li tànnkat bi tànnal ka ñu tànn mooy la ñu tànn ci mbooleem yëf yi te mooy xam-xam bu am njariñ.Sëriñ bi nee na am xëy bu rafetul dañoo war a fas jom ci am ngont daa di ni am xëy nag mooy ag ndaw, li ci ëpp du rafet ngir jëfi ndaw, am ngont nag mooy jurόom fukki at jëm kaw.Sëriñ bi nee na ku jàngal ab néew ñéen-fukki Lixlaas ak benn, mi ngi mel ni nga fekk jaam bu ñu jënd ba jiital ko, nga dab ña ko jënd, jox léen la ñu ko jëndee, wacc jaam ba mu dellu ciy mbokkam.Am na ay naar yu mas a laaj Sëriñ bi, lu lay xamal waxtu bu tàbbee, Sëriñ bi ni léen yéen ci lan ngeen koy xamee, ñu ni ko ci ag tàbbeemSëriñ bi ni léen man ci jógal julli.Sëriñ bi nee na doomu Aadama ñaar rek la am : yéene ak tuubLi baax bu dee daa bari ba maneesu la def lépp, la nga man lépp da nga koy def, la ca des nga di ko yéene, bu ko defee ñu def la nga yéene ni la nga def di la ko fayLi bon tam su fekkee daa bari ba maneesu la ba lépp, da ngay bàyyi la nga man lépp, la ca des nga di ko tuub, su ko defee di na ñu ko far te lu ñu far ak lu ñu bindul ñoo yem.Sëriñ bi nee na, mbooleem li ngeen bëgg dee léen koy wutee ci topp Yàlla, mbooleem li ngeen ragal, na ngeen koy fegee ci bàyyi moy YàllaKépp ku daw jëm ci lu neex sunu Boroom, lépp lu mu bëgg daw jëm ci moomKu daw jëm ci lu dul lu neex sunu Boroom, lépp lu mu ragal daw jëm ci moomSëriñ bi nee na, ab jaam bu jubloo Boroomam di topp ay ndigalam, di bàyyi ay tereem ba àgg ca Moom, bu ko nee saa Boroom damaa bëgg nàngam, Mu ni ko sama jaam bi jël ko, bu ko nee damaa ragal nàngam, Mu ni ko bul ragal muccu nga ndax moo bind lépp te man na léppSu fekkee la mu bëgg lu Mu ko tànnal la, mu daa di ko koy indil na mu ko bëggee wa ilaa mu wuutee ko leneen lu gën ci moomBu dee lu mu ragal la tam mu dàq lépp wala mu dàq la mu cay ragal ba mu mel ni sawaray sunu Maam Ibraahiima wala géeju Muusaa alayhimaa salaamSëriñ bi nee na guddi gi lu guddu la, bu léen ko gàttal ciy nelaw, bëc-cëg gi lu sell la, bu léen ko nëxal ciy moy.Am na ku mas a ñëw ci Sëriñ bi ni ko dañoo nangu sama kër, Sëriñ bi ni ko man de amaguma kër daa di ni ko nit ku ne ñetti dal la am : dal bu njëkk bi mooy biirub ndeyam, dalub ñaareel bi mooy àdduna, dalub ñetteel bi mooy barsàq, bu fa jógee nag door a duggi këram.Am na kilifa gu mas a wax Sëriñ bi ni nga melee ni ku xamul àdduna te xam ko lool ? Sëriñ bi ni ko, xam koo tax nu wacc ko.Sëriñ bi nee na lu juddoo ci topp ndigal lu ne mi ngi xaar kay topp ndi-gal ca buntu àjjana, lu juddoo ci def i tere, mi ngi xaar kay def i tere ca buntu sawara, lépp lu juddoo ci àdduna dafay yëkëtiku ba ku ne gis ko mu wëlbatiku nekk pënd.Sëriñ bi nee na àdduna dëddu na te kenn manu koo jot, allaaxira dëg-mal na te kenn du ko raw.Sëriñ bi nee na kuy sàkku Yàlla sunu Boroom di na jariñu, jariñ moroo-mamKuy sàkku lu dul Yàlla di na duru, dur moroomamMbooleem tektalkat yi ñenti xaaj la ñu, ku lay tektal àdduna ak ku lay tektal jaamu Yàlla ak ku lay tektal xam-xam ak ku lay tektal YàllaKu la tektal àdduna fitnaal na la, ku la tektal jaamu Yàlla sonnal na la, ku la tektal xam-xam jubal na la, ku la tektal Yàlla noppal na laNdigal yi ñooy yoon wi jëm àjjana, tere yi tam ñooy yoon wi jëm safaan baSaa soo nekkee ci ndigal sóobu nga yoonu àjjana, safaan ba tam noo nu, man kaana yu’minu billaahi wal yawmil aaxiri fal yaxul xayran aw liyasmutSaa soo bëggee ak saafarawu dénk naa la FaatixaSaa soo bëggee muccu ci loo ragal dénk naa la Falaxi ak NaasiSaa soo bëggee ag wattu ci lépp dénk naa la Aayatul Kursiyu moo xam da nga léen di bind wala nga léen di jàngBoo bëggee am dara ci alal dénk naa la ngay jàng Suuratul Waaqi’a ci guddi.Mas naa am ku ñëw ci Sëriñ bi di ko jàmbat soxnaam su nanguwul a julli, ni ko manu ma koo jullilooSëriñ bi ni ko yaw ndax di nga julli ? Mu ni ko waawSëriñ bi ni ko kon daa nanguwula jaamu Yàlla ? Mu ni ko waaw, Sëriñ bi ni ko man nga waxtu julli wu jot nga ni ko jógal julli, mu ni ko waawSëriñ bi ni ko da ngay def loolu ba bis ba dikk ngeen ànd fa Ka léen ko digaloon nga ànd ak ña daan julli mu ànd ak ña daa wul julli.Am na ku ñuy wax Alasaan Ndiir ku bari woon alal, mas naa ñëw ci Sëriñ bi bàyyikoo Ndakaaru, ni ko dama doon indi asaka ndax damaa dégg ni ku ragal Yàlla la ñu koy jox, Sëriñ bi ni ko def nga lu baax, boo delloo Ndakaaru nga seet juróom ñett ñoo ñu sunu Boroom wax, koo ci gis nga jox ko ko, boo léen xamul nga seet ku léen xam mu xamal la ko ndax man damay génnee asaka te kuy génnee asaka du lekk asakaBi mu demee def noonu ba noppi ñëwaat beneen yoon, indi ñenti téeméer jox ko Sëriñ bi, ni ko def naa noonu nga wax waaye damaa bëgg ñent, Sëriñ bi ni ko bu ma ko xamee te muy lu Yàlla daganal te sant ma ko di naa ko defMu ni ko li may wax kay du lu xaraam, Sëriñ bi ni ko waxal ma dégg, mu ni ko damaa bëgg doom ju góor tey jaay bëgg mu barkeel ak guddu fan lool ak su ma dee wee daa di tàbbi àjjanaSëriñ bi ni ko li nga bëgg dara doonu ci lu yomb waaye di na ñu la teg ci aw yoon woo xam ne boo ko wàccul  di nga am li nga bëgg, ni ko doom jooju ngay wax, da ngay dem ba ca jigéen joo xam ne bëgg na la nga bëgg ko ay mbokkam bëgg la, nga def ca alal ju la lew, su ko defee boo ca amee doom sunu Boroom di na ko sàmm ba mu def li nga bëgg, mu ni ko man naa koSëriñ bi ni ko defal ndànk waxu ma di nga ca am doom, dama ni bu ci Yàlla dogalee doom di na la ko sàmmal ba mu man laa wuutuBoo dee jaay bëgg mu barkeel da ngay jaay lu mbindéef yi bëgg te yombal njëg gi ndax jafeelug njëg wala tëye lu nit ñi soxla ci sukraat la lay xaarSu fekkee da ngaa bëgg a guddu fan, na ngay moytu fecci worma ak dogug mbokkSu fekkee da nga bëgg boo faatoo daa di tàbbi àjjana, da ngay seet li Yàlla bëgg nga di ko def ba faatu, li muy tere yit nga di ko daw ba faatu, boo léen xamul nga dem ci ku ko xam mu xamal la ko, daa di ko bindal juróomi  jiim : je, ja, ju, ju, ja, ni ko jébbalu, jàng, julli, joxe, jannatu, mu ni ko xamu ma ko, Sëriñ bi ni ko boo dee jébbalu da ngay jébbalu ci ku mat ab Sëriñ, boo dee jàng Yàlla tax, boo dee joxe li ngay joxe lew, boo ko bàyyi wul tàbbi àjjanaDaa di koy bindalaat jurόomi jiim : ja, ja, je, ju, ja, ne ko jaay, jayu, jéelu, jooy, jaha-nama, mu ni ko xamu ma koSëriñ bi ni ko boo dee jaay day am àq yoo ci war a génnee, mel ni àqi waajur ak asaka ak sarax, boo ko génneewul nag mooy waral ag jayu te boo jayoo jéelu te boo jéeloo jooy daa di tàbbi jahanama.Sëriñ bi nee na àdduna ñett rek ñoo ciy farata, bi ci jiitu mooy jàmm te saa yu jàmm amee sa xel di na dem ci loo mos, boo mosee dara sa xel di na dem ci loo sol, bu yooyu amee ba noppi ci ngeen di nekk ci loo xam ne ay caaxaan rek la waaye yooyu ñooy farata.Sëriñ Isaa Jenn mas naa wax Sëriñ bi, aka neexoon ma moom suuf sépp muy wurus ak xaalis ba jox la ko, Sëriñ bi ni ko bu ma ko moomoon ba jox la ko ndax di nga ma nangoo taxawal ciw xal jenn saa ? Mu ni ko déedéetSëriñ bi ni ko tee ngeen a sant Yàlla.Sëriñ bi mas naa wax ay nit, jàpp léen juróom te bàyyil ma lenn ma tàbbal léen àjjana bihayri xisaab, di ko baamu ay yoonJàppal léen ma julliy juróom ñooy kilifay mbooleem jaamu Yàlla yi te bàyyil ma fen mooy kilifay mbooleem moy Yàlla yi daa di indi lu nuru ag gaal, tijji ko, jox léen ku ne ab mbubbu, ni léen mbubbu yii menn mu ci ne ci saa yaram laa ko jëlee, di naa léen seedeloo ni lu bàyyikoo ci sama yaram dara ñeme wu koo jege lu dul ma-laaka yërmande.Sëriñ bi mas naa woote ba ñu daje, mu ne, xam ngeen lu ma léen di doyee, ñu ne ko déedéet, mu ni bëgg ngeen jaamu Yàlla, moo xam ngeen lu tax ma bëgg ngeen jaamu sunu Boroom ? Ñu ni ko déedéet, mu ni jaam bi sunu Boroom bind baaxal ko ci coobareem, nga ànd ak moom ca biir mbaaxam ga ba àgg ci loo xam ne da la koo digal wala mu tere la ko, nga ni naa ko woyofal ndax mbaaxu diw mii ma àndal, fob mbaaxu diw, foo wee nguurug Yàlla : Yàlla du nangu, diw du nangu.Am na ku Sëriñ bi mas a yónni fi barab fekk ci weeru koor la, ba mu ñëwee ni Sëriñ bi mbooleem barab yi ma romb yépp wori nañuSëriñ bi ni ko, tee woon ngaa toog woreendoo ak ñoom ndax ñoom dañu koo gis te nun gisa-gunu ko.Sëriñ Móodu Sàmb Kamit, bi mu sancee Kamit daa bari lool ñu fa faatu ca boo ba, ba nawet ba wàccee mu dajale ña fa nekk ni léen, dem léen siyaareji Sëriñ bi NjaaréemFekk boo ba mu tawat, tawat ju tax manul a dem, mu bind ab bataaxal di ca waxaale ñoo ña faatu ak tawat ji mu tawat, bi ko Sëriñ bi jàngee daa di ne Móodu Sàmb ndeke fii la tollu? Móodu Sàmb daa xamul ni fii nu nekk du barab bu nuy dikk di fi toog, barab la boo xam ni da nuy dikk di dellu rekBarab boo xam ni da nuy dikk di dellu, ña fi dikkoon te dellu, seen dellu ga matul jàmbat, yaramu boppam woo wee muy wax, daa wara xam ni ab jaam liféeg duggul àjjana, bu yaramam seddee tay it ma nga cay séentu ag metti.Sëriñ bi mas naa woo Sëriñ Omar Buso ni ko, Omar ñetti yoon, mu ni ko Mbàkke, Sëriñ bi ni ko na ngeen bàyyi àdduna mii bala mu léena bàyyi ndax àdduna soo ko bàyyee di na la bàyyi, soo ko bàyyiwul di na la bàyyi kon na ngeen ko bàyyi bala mu léena bàyyiDénk naa léen ngeen jàpp seen Boroom ndax bu ngeen ko jàppee di na léen jàpp, bu ngeen ko jàppul di na léen jàpp, dégg nga ko ? Mu ni ko waawSëriñ bi ni ko dénk naa léen ngeen xam ni bépp jaam boo xam ni manoo koo liggéeyloo manoo koo teral, bépp jaam boo xam ni manoo koo tere ag tooñ manoo dox diggam ak ay daan, bépp jaam boo xam ni manoo koo jaamuloo Yàlla, manoo koo tax a dem àjjana.Am na ku mas a ñëw ci Sëriñ bi ni ko, damay jëfandikoo tux te ma dégg ni da nga koy tere te ma xam ni yaw looy tere am na foo ko gis ci Alxuraan ? Sëriñ bi ni ko am na yu sunu Boroom daganal ak yu mu xaraamal yoo xam ni nekkul ci Alxuraan, daa nekk ca Lawxul maxfuuz ni ko julli juróom ndax gis nga fu ñu ko bind ci Alxuraan te ku ko bàyyi, ku yor jaasi Islaam sañ na laa ray.Mas na ñu laaj Sëriñ bi luy caabi biy tijji buntu bàyyi moy saayir ak baatin? Sëriñ bi ni mooy bàyyi toogaale ak ñiy moy.Am na ku mas a laaj Sëriñ bi, luy melow ku xam Yàlla sunu Boroom ci jamono jii ak ja ko njëkk ? Sëriñ bi ni mooy koo xam ne bànneex ak tar-tar du génnee wéetal Yàlla ci ab xolamBu amee bànneex da koy dolli wéetal Yàlla akug sant ko, bu amee tar-tar da koy dolli wéetal Yàlla, waxtu wu ne muy sant Yàlla Boroomam di wéeru ci Moom, du xool awray kenn walla ayibu kennKépp ku melul noonu doylool Yàlla bàyyi ko.Am na ku mas a laaj Sëriñ bi luy dëgg-dëggi àdduna ?  Sëriñ bi ni mooy li ci diggante asamaan ak suuf, ku ci bëgg dara te Yàlla taxul bëgg nga àddunaKu ci bëgg dara ngir jëmmi Yàlla sunu Boroom, Yàlla la bëgg.Mas nañu laaj Sëriñ bi luy tax taalibe man a sopp sëriñam ? Sëriñ bi ni mooy toppi ndigalam, bàyyi ay tereem ànd ak rafet njort ci moom.Mas nañu laaj Sëriñ bi luy tax taalibe sëriñam sopp ko ? Sëriñ bi ni mooy gis gi mu koy gis mu aju ci moom ngir bëgg a àgg di defi ndigalam te du ko diiŋat saayir ak baatin.Am na ku mas a laaj Sëriñ bi ndax ab taalibe man naa doyloo ab sëriñam kese ? Sëriñ bi ni ko ab Sëriñ akub muriid kenn manu cee doylu ba bàyyi YàllaKépp ku ni doylu na ci sunu Boroom da ñu koo jay rek.Mas nañu laaj Sëriñ bi lan mooy ag muriid dëgg dëgg ci gàtttal ? Sëriñ bi ni mooy topp ndigal, bañ a diiŋat, rafet njort ci lépp, bàyyi tere yi saayir ak baatin, tegginu saayir ak baatin, bàyyi lépp lu amul njariñ ci wax ak ci jëf.Mas nañu laaj Sëriñ bi luy waral wérug xol ak yaram? Sëriñ bi ni kuy toog ak ñi xam Yàlla, ab xolam wér, mu set ci mbooleem ayib yiKuy taqoo xiif mu digg-dóomu aw yaramam di na wér, nga xam ni du tegale ay ñam ci biiram.Mas nañu laaj Sëriñ bi, luy génnee bëgg àdduna ci ab xol ? Sëriñ bi ni looy jëm Yàlla tax nga di ca jëm.Mas nañu laaj Sëriñ bi ndax nit man naa bàyyi ag njabootam dem sàkkuji xam-xamu diine ? Sëriñ bi ni waaw-waaw mat na ko ndax faratay jëmm la te faratay jëmm moo jiitu ci lépp.Mas nañu laaj Sëriñ bi ndax dëkk ci barab boo xam ne ay nasaraan ñoo fa ëpp dagan na ? Sëriñ bi ni dagan na ndax barab yépp Yàlla moo ko moom, kenn moomu ko Ku dul Moom.Mas nañu laaj Sëriñ bi ndax kenn man naa wird ci lu dul muy jàpp?  Sëriñ bi ni bu dul benn ngànt daa war a jàpp, bu dee ngànt nag amul benn bàkkaar.Mas nañu laaj Sëriñ bi, ndax manees naa wird ci lu dul muy toog wala jublu xibla ? Sëriñ bi nI bu amee ngànt dagan na, bu amul ngànt bu ko defee ñaaw i teggin lay doon, Yal nanu ci Yàlla musal.Mas nañu laaj Sëriñ bi ndax ab taalibe man naa def dara ci ag jaamu Yàlla ci lu dul mu ciy déglu ndigal sëriñam? Sëriñ bi ni bu fekkee loola lu Yàlla digle la ci Alxuraan wala Yonent bi SAWS ci sunna jarul laaj ndigal.Am na ku mas a ñëw ci Sëriñ bi am ku mu àndalBi mu nuyóo ba noppi ni Sëriñ bi kii samab jaam la, dama koo indi woon di la ko jox àddiyaSëriñ bi ne bëréet di julli ràkkaa yu gudduBa mu noppee ni ko loo wax ? Mu ni ko kii sama jaam la dama koo indi woon di la ko jox àddiyaSëriñ bi ni ko boo ko moomee yaa ma moom.Am na taalibe bu mag bu doon xëccoo ak ay pël suuf, Sëriñ bi tere ko ko mu diibal ba far nangu suuf sa ca pël ya daa di ñëw ci Sëriñ bi ab yoor-yoor ni ko maa ngi sant Yàlla bu baaxSëriñ bi ni ko ci lan ? Mu ni ko suuf soo sa nangu naa koSëriñ bi ni ko mbaa nanguwaale nga asamaan sa, ñoo bokk Boroom, ñoo bokk Boroom, ñoo bokk Boroom.Sëriñ bi nee na àjjana joo xam ni lu la neex wax lu la neex def, amu ma jooju àjjana, ku ko dégg fenn nag boo yaboo dem fa.Am na bis ñuy nodd, am ci jigéen ñi kuy wax ak Sëriñ bi waaye tontu wu koBa nodd ba daanoo Sëriñ bi ni ko wax ci nodd baaxulMu ni ko tee woon nga ma koo wax ma noppi ? Sëriñ bi ni ko kon ma wax.Sëriñ bi nee na bis Sëriñ Mbàkke Buso, jullit bu boolee jurόom ñent yii muccu àdduna ak allaaxira : ragal Yàlla, ragal ku ragal Yàlla, ragal ku ragalul Yàlla, bàyyi lu bon, bàyyi ku bon, bàyyi fu bon, lu mu xamul bu mu ko wax, lu mu manul bu mu ko def, lu mu moomul mu maanu ca.Sëriñ bi mas nay dox guddi ba yem ci ñuy jëwBa mu xëyee gaslu fa ñu toogoon, suuf sa féete kaw féete biir daa di digle ñu jàng fa Kaamil yu bari.Sëriñ bi mas naa tomb ñenti tomb daa di ni benn tomb bi mooy li ñu la digal, ñaareel bi li ñu la tere, ñetteel bi li nga bëgg, ñenteel bi li nga ragalBoo saxee ci li ñu la digal, loo bëgg am ko, boo dee daw li ñu la tere doo gis loo ragal.Siidi Muxtaar mas nay laaj Sëriñ bi nattuy géej giSëriñ bi won ko aw légët ni ko lii lu mel ni ay sanqaleñ ñoo ko samoon di ko màtt ba àgg ca yax baSiidi Muxtaar tàmbalee mettitluSëriñ bi ni ko loolu jàll na, fi mu ne ci jamonoy sant la ñu ne.Sëriñ bi mas naa julli iid ba sëlmal di xool ba yem ci ay seng ci armeelu Njaaréem yi, mu ni ku moom taax yii ? Ñu ni ko ay xabru laMu ni déedéet taax yii laa wax ? Ñu ni ko ay xabru laMu ni bu mu fi fanaan, sunu Boroom bëggul kuy fo.Sëriñ bi mas naa dégg am tëgg ci Njaaréem mu laaj lu mu ? Ñu ni ko dañuy làmbMu ni du ñu daj dara, du ñu daj dara, du ñu daj dara.Sëriñ bi nee na ku bëgga wéy yóbbaale la nga yor te boo àggee fekk fa la nga bëgg da ngay folli nopp te fal bët.Sëriñ bi nee na dee léen moytu waxee bakkanKu waxee bakkan ñu tontoo la bakkan ngeen féewoo te féewoo lu ne xaj na ci.Sëriñ bi nee na jàmbaar dëgg du xulόo, du xeex, dafay muñ ba am la mu bëgg.Sëriñ bi nee na na ngeen gόor-gόorlu ci ag njubKu ci dëng nu daniirlu laBoo toppee ag njub ñu fat la ndax du ñu ànd ak ku yàqu.Sëriñ bi nee na nit ñaari biir la am : biirub boppam ak biir bàmmee-lamBiirub boppam Yàlla moo ko ko gàddul, biirub bàmmeelam nag lu mu fa deful du ko fa fekk.Am na ku mas a ñëw ci Sëriñ bi am ku mu koy nuyόole ni ko sama wόllëre la da fay mbërum làmb, mbooleem mbër yi nekk fii daan na léen ma bëggoon nga ñaanal koBoo ba Sëriñ bi da fa toogoon waaye dafa jόg di dem ba àgg ca buntu kër gu mag gi ci Njaaréem daa di koy joxoñ armeel yi ni ko ana noo def ak mbër mi daaneel ñi tëdd fii.Sëriñ bi nee na àdduna jarul allaaxira, tàyyeel jarul ñàkk, bànneex jarul gàcceNee ñu da ko daan tëjee ay waxtaanam.Sëriñ bi nee na teggin saa yu jόgee, guddu fan ni ko doo ma fi bàyyi, àjjana ni ko ma teeru léen teral léenSafaan ba yit saa yu jόgee, gàtt fan ni ko doo ma fi bàyyi, sawara ni ko ma teeru léen dalal léen.Sëriñ bi nee na ku bëgg a guddu fan, loo am da nga koy bokk ak waa àdduna tay ñaanal waa allaaxira.Sëriñ bi nee na samay wax bëggul yokk bëggul wàññi.Sëriñ bi nee na lu ñu ni waay maa ko wax mu koy sikk, ca ka ko wax la.Sëriñ bi mas naa romb toolub jàmbur, aw fasam dëgg fa bantub xat, mu taxaw fa xaar ba boroom ñëw mu jéggalu ko ba mu jéggal ko.Sëriñ bi nee na di ngeen dem ba jëmmi jamono, jigéen ñi bari lool sëy të ticc, téere yi bari lool dégg të ticc, ligéey yi bari lool am-am të ticc.Mas naa am ku ñëw ci Sëriñ bi ni ko damaa ragal sawara ba manu maa nelaw ma ni naa ñëw wax la koSëriñ bi ni ko man it maa ngi yéemu ci jën wu nekk ci géej di ragal daay guy tàkk ca àll ba.Sëriñ bi nee na ñetti géej yii néew na ku ci labul : pexem tubaab bi, jayug Kajoor, diiŋatu naar bi.Sëriñ bi nee na ku bëgg Yàlla jox ko li mu bëgg àdduna ak allaaxira, nay topp ndigëlamKu bëgg topp ndigalam nay yéene ndax yéene moo koy wom-mat jëmee ko ci toppKu bëgg Yàlla di ko fegal lu mu ragal ak lu mu sib nay teet ay tereemKu bëgga teet ay tereem nay yéene ndax yéene moo koy wommat jëmee ko ci teet tere yi.Sëriñ bi nee na waxal waay ju baax lu mu waxul léegi la waaye bu njëkkaan ku ko defaan, bu ñu xëyee da ñu lay fekk nga doon goloBi nga xamee ni Yonent bi SAWS ñëw na la ko Yàlla teralee du defati loolu waaye ba léegi ku ko def, àtte boo bu mi ngi daw ci yaw.Sëriñ bi nee na des na diir bu gàtt, ku mana wax ni Sëriñ bi nee na te muy dëgg, du ñu nangu nga di ko waxee fi suuf, fu kawe nga koy waxee.Sëriñ bi nee na déglu sama waxtaan jar na sol dàllu weñ di daw ba mu xar.Sëriñ bi nee na damaa wax sama Boroom ni ko, mbooloo mii ma topp di wuyóo sama sant, di taasu ci sama barke, damaa bëgg nga wax ma li nga gën a bëgg ma sant léen ko ñu defal la ko, saa Boroom ni tekk ba ma ni bu doon kuy fàtte ma ni fàtte na koMa dellu waxaat ko ko, mu nee ti tekk, ma dellu waxaat ko ko, mu ni ma fu ñu tollu di la waxtaane, fu ñu lay waxtaane, di naa léen fa tiim ak waamew xéewal di sotti ba kero ñuy bàyyi ma doora séwét.Sëriñ bi nee na ki nga xam ne da ñu koy jëmale ci lu amul njariñ gin-naaw tuub gu sell, mi ngi mel ni ku waccu ba noppi ñu lekkloo ko koKi nga xam ne dañu koo jëmale ci lu xaraam wala lu ñu sib ginnaaw tuub gu sell, mi ngi mel ni ku ñu lekkloo ay xal wala ay jiitBu léen ku baax woo wee ci ñam wu baax, na ngeen lekk waaye ku léen bëgga lekkloo am waccu wala ay xal wala ay jiit bu léen nangu.Am na koo xam ne da daan def saa yu toogee ci Sëriñ bi di bind Kun fayakuun, am bis Sëriñ bi jàpp ci mbaggam ni ko Min xusnil islaamil mar’i tarkuhuu maa laa yahniihi (bokk na ci liy rafetal ag njullit, bàyyi lu la amalul njariñ) ni ko boo manul a ñàkk a bind deel bind Alkazibu xaraamun wal hiibatu xaraamun wa namiimatu kazaalika (fen xaraam na, jëw xaraam na, rambaaj noonu).Sëriñ bi nee na, boo xamee ni Yàlla am na kàttan ba noppi digal la dig la, tere la tëkku la te mu wóor la ni man na lépp, foog ngay jëf ay ndigalam di bàyyi ay tereemBoo xamee tam lu ko neex mu am, doo jéema wuuteek Moom kon saa yoo xalaatee lu baax def ko, boo  xalaatee lu bon gaawal tuub ko ndax Yàlla xam na lépp te Mi ngi ànd ak ñépp te Mi ngi doon dundu ba kenn dundul ak bi ñuy dundu ak bu ñépp faatoo dafay dundu te du faatu, Mi ngi dégg, Mi ngi gisSëriñ bi nee na boo dee gis Yàlla ci lu ne mu di la may aw yiw ci lu ne di la fegal dur ci lu ne ndax moo bind lu neLoo ko gis mu def ko buntu bu lay àggale ci MoomLoo ko gisul mu def ko kiiraay luy dox sa digg ak Moom wal’iyaazu billah.Sëriñ bi nee na xol ak làmmiñ ak mbooleem cër yi ci des, ku ne am na ab dal ak lu muy dundeeDalu xol mooy wéetal Yàlla, ab dundam mooy yéene lu baax ak di xalaat xalaat yu ñu gërëmDalu làmmiñ mooy tuddu Yàlla, ab dundam mooy wax lu baaxCër yi ci des, seen dal mooy lu war ak lu ñu sopp, seen dundu mooy lu dagan lu ñuy dimbalikoo ci lu war ak lu ñu sopp.Sëriñ bi nee na yitte man naa tax, loo waroon a am ci at nga am ko ci benn fan.Sëriñ bi nee na, lépp lu toq ci seen xel wala mu yëngëtu ci seen làm-miñ wala seen i cër, loola aw yoon la, xool léen bu baax fan la léen jëmeeBu dee lu ñu digle, àjjana la léen jëmeeBu dee lu ñu tere, sawara la léen jëmeeBu dee lu ñu diglewul tere wu ñu ko nag ca àll ba la jëmBismillaahi yóbbaloo léen loo lu.Sëriñ bi nee na Yàlla miy Boroom mbindéef yi, digle na dige, tere tëk-koo, tektal na léen li léen di àggale àjjana ngir ngeen topp koTektal na léen li léen di àggale sawara ngir ngeen moytu ko.Sëriñ bi mas naa laaj benn waay foo nekk ? muy waxi dëkkSëriñ bi ni ko man déey, léeg-léeg may laaj kenn foo nekk muy tuddi dëkkDamaa bëggoon ku ma ci laajati rek mu ni maa ngi ci waajib (lu war) ak manduub, (lu ñu sopp) di sonnu di noppalu ci mubaax (lu dagan)Daa di ni gees Sëriñ Bànj Njaay ni ko ana yaw foo nekk ? Mu ni ko maa ngi fa nga ma ba woon mu ree ni ko, waay joo joo la sa waaye kon loolu mu wax ngay wax.Sëriñ bi nee na li fi nekk mooy : lu mat a def, lu matul a def ak li ëpp a defLi mat a def mooy jaamu Yàlla, di na la jariñ ci àdduna ak allaaxiraLi matul a def mooy fo, du la jariñ ci àdduna du la jariñ ca allaaxiraLi ëpp a def mooy moy Yàlla da lay alag ci àdduna, alag la ca allaaxira.Sëriñ bi nee na xam-xam bokkul ak xam YàllaBokk na ci misaali xam Yàlla sunu Boroom, boo gisee aw jiwu, xam fa muy mujju, bu saxee ndax di na rafet ak di na ñaaw ak yeneen ya cay sosu.Sëriñ bi mas naa woo Maam Cerno, boole ko ak ay nit ni ko damaa bëgg nga ànd ak ñii ngeen dem raxasal ma sama derMu ni ko moo yaw sab der am na lu ñu cay raxas ? Mu ni ko ankay doomu soxna yi dañu ni damaa fay jàngu yi, ma bëgg nga ànd ak ñii xamal léen li ma la xamal, su ko defee di na ñu xam damaa fay jàngu yi am dama koo taal daa di wëlbatiku ca ñoo ña ni léen, njàng mii ma léen digal damaa bëgg mu bañ a yàq ci ligéey bi daraDamaa bëgg ngeen doon paaka te bañ a doon gobarPaaka dafay dagg ñaari wet, gobar genn wet.Sëriñ bi nee na bu ñu la tooñee nga muñ ngir Yàlla, Yàlla da lay fayul tooñ gi, fay la muñ gi.Sëriñ bi nee na xol bu dee wëndéelu ci xalaat nguurug sunu Boroom gu nëbbu gi, bu dellusee yu fàddu lay indaale waaye bu dee wëndéelu ci yu ñu xaraamal ak yu ñu sib bu dellusee ay ayib rek lay indaale.Sëriñ bi nee na ab xol bu ci yiw nekkul te ay araf yu bari nekk ca, da koy dolli ag muuru rekMisaalam mooy garab gu wex ba noppi naat, naat ga da koy dolli ag wex rekBu fekkee nag ag yiw akug texe ma nga ca xol ba, bu ca araf yu bari nekkee, da koy dolli ag leer ak neexit mel ni garab gu neex ay meññentam naatXikma nag saa yu tàbbee ci nopp ba jàll nopp ba ba àgg ca xol ba, ñaawtéef wu fa sax da koy dàq daa di tasaaroo ci yaram wi, su ko defee boroom xol ba nekk ku yiw amug texe.Sëriñ bi daan na tomb fukki tomb ak juróom benn yoo xam ne ñenti tomb yi ci lay firee ya ca desÑenti tomb yi ñooy : Yàlla mi la bind, sa mbokkum jegeñaale, sa mbokkum taalibe ak sa mbokkum dëkkaaleYàlla mi la bind : lu mu digle nga def, lu mu tere nga bàyyi, lu mu dogal mu neex laSa mbokkum jegeñaale : bokk yéene, bokk pexe, bokk lu ngeen amSa mbokkum taalibe : soppante, wóoluwante, dimbalanteJàmbur bi nga dëkkal : bu ko xeeb, bu ko bañ, bu ko yab.Sëriñ bi nee na bu léen ragal dee, ragal léen la léen dee di fekk.Sëriñ bi nee na nit ku ne boppam la am ak mbokkam ak alalam ak jëfamBoppam bii bu tawatee ba xàmmeetul ñam wu neex ak jigéen ju rafet, ñàkk na ko, mbokkama fa sësMbokkam moo mee bu ko taxawoo ca tawat ja ba jébbal ko Boroomam, ñàkk na ko, alalama fa sësAlalam joo jee bu ñu ca fayee ay boram, la ca des mbokk ya donnu ko, ñàkk na ko, jëfama fa sësJëfam joo jee bu dee lu baax du ca gis lu ko naqari, bu dee ab safaan wal’iyaazu billah.Sëriñ bi nee na ab jullit akub yéefer ñaari yat la ñu yoo xam ne, ka léen doon wut wenn rek la soxla waaye ba mu demee ba fa mu doon wutee mu dagg yaar indiBa mu demee ba soxla ko mu seet wa mu ca gën a taamu, fuddu defar ba mu jub, wa ca des mu teg foo faBu demee bay taal fob sànni caWoo wee mu fuddoon nag, léeg-léeg mu toog ba mu yàgg mu gis ca luy nuru ab dagg-dagg mu fob ko ne ko niij ngir jubbantiMbooleem yiy dal jullit yi noonu rek la.Am na soxna su ñuy wax Soxna Awa Saar, ci bëkknéegi Sëriñ bi la bokkoonAm na ñu daan jaaree ci buntam di dem ci Sëriñ biDaa am bis am koo xam ne daa duggu ci Sëriñ bi génnaat di ko laaj li Sëriñ bi wax, mu demaat ci Sëriñ bi di ko ko laajalSëriñ bi ni ko lu waral samay wax nit ñi du ñu ko xam ? Mu ni ko dañu laa ragal ba nga xam ni koo ciy waxal daanaka du dégg li ngay waxSëriñ bi ni ko xam nga ragal goo gu lu ko waral ? Mu ni ko déedéetSëriñ bi ni ko day def ab jaam bu nee rékk ci Boroomam, képp ku ragalul Yàlla da koy ragal, loolu doŋŋ laNi ko gis nga ab néew ñu bari di ko wegar (weg gu ànd ak moytu), def ga mu def rékk ci Boroomam doŋŋa ko waral waaye defewul dara.Sëriñ bi nee na tubaab yi ñetti jikko laa gis ci ñoom yu mu digal njoñam : am fayda ci séenub ligéey, màggal seen kilifa ak mana saytu mbóot.Sëriñ bi mas naa woote ba ñu bari teew ñoo xam ne Sëriñ Mbay Saar ma nga ca, mu ni nañu ma wool Sëriñ Jëmb Silla ak Sëriñ Omar BatóorBa ñu ñëwee mu ni léen, seen ñaari Abdu Samad ya ndax ña nga fa, ñu ni ko waaw, mu ni dama léen bëgg a gis tayBa ñu léen woo wee ba ñu aksi, Sëriñ bi ni nañu léen yaatal ba ñu yeksi fii fi manBa ñu aksee bëgg a toog, Sëriñ bi ni déedéet nañu taxaw rek, ñu daa di taxaw tuuti, mu ni léen man ngeena jàll ca ginnaaw mag ñi toog, dama léena bëggoon a gis ak samay bët rekBa ñu toogee Sëriñ bi ni ñaari gone yii ak xay gii ñoo ma xamal ni gàttu ma aw fan ndax ñaari gone yii maa yor seen i baay ba dencal léen te ku ci ne fi mu ne boo demee ba ca kanam mana wuutu sa baayXay gii bi ñu ko jëmbatee maa ko doon roose ci sama sa-tala gii ba mu xëy màgg tiim ma nii, meññentum àjjana fii laa ko njëkk a moseeBi mu waxee loolu, Sëriñ Mbay Saar daa di jóg summi daraa ji mu soloon, laxas ko ci xay gi ba mu dëgër, def yaramu neenSëriñ bi ni ko Baabakar Saar lii ngay def loo ci jublu, mag mu tollu ni yaw di def yaramu neen ? Mu ni ko Yàlla kat man garabug àjjana fàwwu ma wodd ko ndax ma mos ci meññentamSëriñ bi muuñ ni ko jar na ko daa di ni tay li tax ma woo léen, góormag (mooy seytaane) lépp lu ma ko daan dàqee def naa ko mu të, ma nga jóge këram goo gee ca Xujal ñëw fii Ndungka ne xujju ak bëtam yoo yee mel ni siñeel bu màggetMa nga yor lu bon bi muy ñëw, ma ni ko bul aksi, mu ni ma séen nga sama lu bon lii ma yor, ci sa kër goo gu laa koy xëppsiSëriñ bi ni ko gis nga sama sémmiñ wii ma yor saa soo ko fi xëppee ma xàpp la ko mu daa di meccitu ni Sëriñ bi lu ma fi defoon yàq nga ko, tàngal nga sama xol waaye sama xola ngi bëgga seddSëriñ bi ni ko lu koy seddal ? Mu ni ko fayu gi may bëgga fayu moo seddal sama xol te mooy yaa ngi bëgg a dem feneen te man xam naa ko te man na maa jaare ci sa Xasiida yii nga xam ni am nga ci lu benn Yonent masula am ndax doo ko yóbbaale te sa taalibe yi ci la ñu lay nammikooDi naa def saa su ñu la ciy nammiku ma def ci seen i xol am po ba suba jot ma yóbbu léen safaan baMan nag të nga ma ticc, ma dem ci sa doom yi ñu të ma ticc, ma dem ci sa saadiq yi ñu të ma ticc waaye sët yi du ñu maase të maBi Sëriñ bi noppee ci loolu la ni na ngeen góor-góorlu ndax ibliis bi may dem ci géej gi tënkoon naa ko waaye léegi buum ga fecceeku na, mi ngi ligéey maa ngi ligéey.Sëriñ bi nee na, dee léen def lu war ak lu ñu sopp tey dimbalikoo lu dagan.Sëriñ bi, ab tubaab mas na koo àbb téere ni ko ma xoolSëriñ bi ni ko sama téere ku tilim du ko laalTubaab ba ni ko fi mu tollu noo ngi ci «midi» te ci subaak léegi sangu naa fi ñetti yoonSëriñ bi ni ko innamaal musrikuuna najasun, fa tilimam nekk loxoom manu faa dem.Sëriñ bi nee na ànd bépp boo xam ne Yàlla rek a tax, Alxamdulilaahi moo cay mujjuÀnd bépp boo xam ne Yàlla taxul nag innaa lillaahi wa innaa ilayhi raajihuun moo cay mujju.Sëriñ bi nee na ñi yaruwul nañu léen yar ndax ku ay waajuram yarul àdduna yar koKu àdduna yarul bàmmeél yar ko te ku bàmmeel yar di na yaru.Sëriñ Masàmba nee na yoor-yoorub gàwwu laa mujj a gis Sëriñ bi, kees gi mu ko gis tam amul garab, amul mbaar, toog nañu fa kerug sàkket ya ba muy jeex mu yëglu génn, ñuy raam nara joxe loxo mu ni koo ku Masàmba? yëkëti ay loxoom, mu ni ko waawSëriñ bi ni la nu fi indi woon kat jëf nanu ko ci sunu cër yi ba mu mat, ba sunu cër yi làgge ci ngeen teg ci seen bët yi, wax nanu ko ci sunu làmmmiñ ngeen dégg ko ci seen nopp yi, bind nanu ko yit bàyyi fi ngir ñi fiy ñëw ci sunu ginnaaw bu ëllëgeeLu waay yëngu jëm lu dul loola, bu ëllëgee yaak loola yéenay àndBi Sëriñ bi di wëlbatiku, am mag mu ni looloo wérSëriñ bi tontu ko ca kaw ni ko, lu wér a wóor.Am na bis Sëriñ bi dégg ku naan, bu lëg lekkee olom na ko gërëmee coy, Sëriñ bi ni loo lu wax ju yàqu la ndax coy lëg taxu ko woona jógKi mu wara sant kay mooy ka rëccal olom ba ba mu jot ca.Sëriñ Isaa Jenn nee na am na bis Sëriñ bi ni léen mbaa du ngeen yàq dugub ? Ñu ni ko fas nanu ko yéene, mu ni léen ndax xam ngeen luy yàq dugub ? Am ku ni ko xanaa mooy togg lu la ëpp ba noppi di ko tuurSëriñ bi ni ko nuru na ko waaye du moom, yàq dugub mooy lekk ba suur doo def lu neex sunu Boroom ba mu rees.Sëriñ bi mas naa laajte lan mooy bitim réew ? Ñu ni ko xanaa mooy réew mu dul sa réew, mu ni déedéet ndax àdduna ku fi nekk yaa ngi ci bitim réewBitim réew nag ku ci nekk da ngay am fulla ju doy ni loo am yónnee sa réew, boo yorul dara tam loo lee nga daan yónnee di na ñu la ca teral waaye boo dul yónnee dara, boo demee doo fa fekk dara.Mas naa am ay naar yu doon nuyu Sëriñ bi ku ne naan seriif laa, Sëriñ bi ni léen ku ragal Yàlla ku ne seriif la.Sëriñ bi mas naa laaj ndax xam ngeen waajib ak manduub ak mubaax ? Ñu ni ko ñoo ngi koy déggSëriñ bi ni ndax xam ngeen luy waajib seen ? Ñu ni ko déedéetMu ni mooy wàcc lal yi te dem ci der yi jaamuji Yàlla daa di ni xam ngeen luy seen manduub ? Ñu ni ko déedéetMu ni mooy wottandiku ndamu ba ñu ni démb la bis penc daa di ni xam ngeen luy seen mubaax ? Ñu ni ko dé-édéetMu ni dara, dara, dara daa di ni dara ju njëkk ji mooy sunu Boroom Mii nu bind, ku xam ci Moom dara doo def lu Muy tere ndax Moo boole xudratu (kàttan) ak iraada (nammeel) te bu yëkëtee yaram ba kenn du ko tereDara ji ci topp mooy àdduna jii nu nekk te xëlsifee jóge, ku xam ci moom dara doo ko jox sa dara ndax loo ko jox ñàkk nga koDara ji ci topp mooy allaaxira jee nu jëm te di fa sax ba fàwwu, ku xam ci moom dara, doo fa dawal dara ba naw ko ndax dara du fa doy.Sëriñ bi nee na Yàlla daa digle dige, tere tëkkuBokk na ci rafet njort di def li mu la digal di yaakaar àjjana, di daw li mu la tere di yakaar muccu ci safaan baBokk na ci topp njort bàyyi topp ndigal di jëfi tere ànd ak di yaakaar ag texe.Sëriñ bi mas naa jóge ca jàkka ja jubali ca daara jaBa mu yeksee ni léen mbaa bidanti woo léen ? Ñu ni ko déedéetMu ni ku bëgg wërsëg du ko def daa di ni na ngeen def ? Bëgg ngeen tul ? Ñu ni ko waawMu ni ndaw daan na ko bëgg, xam ngeen ko ? Ñu defe ni lu ñuy bind la, mu tomb ñetti tomb ni bul yéene kenn lu bon, bul def kenn lu bon, bul wax kenn lu bon, su ko defee loo xam ne waay yéene na la ko wala mu wax la ko wala mu def la ko ca waay ja rek lay dellu.Sëriñ bi nee na nit ñi ñetti xaaj la ñu : ku yeewu, ku dof ak ku gàtt xelKu yeewu mooy kuy jaay wurus ci lu ko gëna gànjaru ndax da fay wax lu baax ci làmmiñam wala muy sikkar wala mu noppiAb dof nag mooy kuy jaay wu-rus ciw xal wala jaan wala jiit ndax da fay bàyyi wax lu baax ak sikkar di wax lu bon wala muy jëw aka wax i caay-caayKu gàtt xel nag mooy ki nga xam ne da fay jaay wurus cib dóom wala suuf wala ay sagar yu ràpp wala ñax ndax da fay bàyyi wax lu baax di waxi neen ak lu ko amalul njariñ.Sëriñ bi nee na luy àggale ca Yàlla sunu Boroom buntu laLu dul àg-gale ca Yàlla kiiraay la.Sëriñ bi nee na doom ñaar la : doomu xol ak doomu ndiggDoomu xol mooy donnu mbirDoomu ndigg mooy donnu alal.Am na Seexu pël bu tuddu Gayduum, mas naa yët Sëriñ bi ab téereSëriñ bi nangu ko ni mu daan nangoo téere yi waaye nistuut mu wacc ko ni ko Gayduum téere bi lu mu ? Mu ni ko téereb taryaax laSëriñ bi ni ko koo ku nee naa ko yaax fi suuf te jàpp tawféex.Sëriñ bi nee na dëgër bopp ak déjjërle li léen wuutale mooy dëgër bopp da ngay fekk lu la amal njariñ nga dëgër ca ba kenn du la ca man a jëlee, déjjërle mooy nga fekk lu la amalul njariñ nga dëgër ca ba kenn du la ca man a jëlee.Sëriñ bi mas naa laaj lan mooy lëggug xol ? Ñu ni ko mooy am lu la yitteel nga bëgg ko loolMu ni nun de bu nu amee lëggug xol mooy gis nit muy xaatiguñ (fas aka fecci, maanaam di dugg aka génn) ci loo xam ne bu ca dëppul tàbbi sawara, nu bëgg mu bañ caa jëm te mu lànk.Sëriñ bi nee na tooñ ñett la : tooñ sa Boroom, tooñ sa moroom ak tooñ sa boppTooñ sa Boroom boo ko defee da lay delloo sa jëfTooñ sa mo-room boo ko defee sunu Boroom da fay jël say yiw jox ko jël ay ñaawtéefam jox laTooñ sa bopp mooy defal aw yiw koo xam ne yiwul.Sëriñ bi mas naa tomblu ñetti tomb ni nañu ma tombalaat ñett, ñu tombalaat ko ñett, mu ni nañu ma tombal fii ñett, ñu tomb fa ñettMu daa di ni saa Boroom da ni bëgg naa ñett waaye ñett laa gën a bëggSaa Boroom da ni bañ naa ñett waaye ñett laa gëna bañBëgg na kuy jaamu Yàlla lool waaye ndaw luy jaamu Yàlla la gëna bëggBëgg na ku tabe lool waaye ku néewle te tabe la gëna bëggBëgg na ku woyof lool waaye aji xam ju woyof la gëna bëggSaa Boroom nee na bañ na kuy moy Yàlla lool waaye mag muy moy Yàlla la gëna bañSaa Boroom nee na bañ na ku nay lool waaye aji woomal ju nay la gëna bañSaa Boroom nee na bañ na ku diis lool waaye aji xam ju diis la gëna bañ.Ay mag mas nañoo toog am ku ni Yal nanu Yàlla defal jàmm, ñépp wax aamiin ba mu maaseSëriñ bi ni léen ndax xam ngeen luy jàmm ? Ñu wax ko la ñu ca xam te mooy dara metti wu la, nga am ab dunduSëriñ bi ni léen loolu nuroo na ak jàmm waaye daa saxulÑu ni ko boo nu ci dimbalee ? Sëriñ bi ni ab jaam bu bëggee jàmm te bu ko amee jàmm ja sax na xam ne jàmm ju sax mi ngi ci diggante iimaan, islaam ak ixsaanAb jaam lépp lu mu riir jëm lu dul li ko Boroomam digal loo lee lu cay nuru jàmm aw ay la ndax bu njëkkee du mujju.Ay mag mas nañoo dajaloo di waxtaane man ngawar ba seen i kàddu kawe loolSëriñ bi fëgg sàkket wa ni léen tere naa léen ba tàyyi waxtaanu mëq dóom daa di demTeg ca ay fan kenn manu koo gis ba ñu ñëw bis di ko siyaar, Sëriñ bi ni Isaa fere yi ana kan ngeen wax ni moo ci dàq ngawar ? Ñu tàmbali naan diw sàngam diw sàngamSëriñ bi ni jaam bi man ngawar da fay wàcc ag jaatam duggu àjjana, daa di jóg dem.Am na ku masa ñëw ci Sëriñ bi ni ko damaa bëgg ku ma defar ? Sëriñ bi ni ko defar taqoo la laaj te fi mu ne manatu maa taqook kenn, daa di ni ko da ngay taqook ku ma defarNi ko Bàlla Faali defar naa ko.Am na ku mas a indil Sëriñ bi ab Kaamil fekk sonn na ci loolSëriñ bi ni ko sa Kaamil bi wow na lool waaye fafariiqaan kazabtum gi ci Suuratul Baqara rek nga fàtte chadda.Sëriñ bi mas naa laaj ay boroom xam-xam ni léen inalaaha laa yaxfiru an yuchrika bihi wa yaxfiru maa duuna zaalika liman yachaa’u lu mu ci jublu ? Ñu ni ko xanaa da ni di na jéggal ku ko neex bàkkaar yépp ba mu des bokkaaleSëriñ bi ni déedéet ndax Moo ni innalaaha yaxfiru zunuuba jamii’anLi mu ci jublu mooy bàkkaar bu ne boo ko tuubee ak boo ko tuubul di na la ko jéggal ba mu des bokkaale moom tuub rek ci la koy jéggalee.Sëriñ bi daan na digle fukki xizib bis bu neAm na ñoo xam ne ba mu léen koy digal feru ñu ijji nga xam ne da ñu cay yendu ba mujju ca la ñu jaaree ba mokkal Alxuraan.Sëriñ bi nee na am doom man koo taxawu ba mu mokkal Alxuraan te defoo ko, kaw suuf sii amul lu ko fi jar daa di dóor loxoom ci suuf.Sëriñ bi nee na ku xam ni Yàllaa ngi ànd ak moom fu mu nekk muy top-pi ndigalam, Yàlla di ko teralKu xam ni Yàllaa ngi ànd ak moom fu mu ne muy teeti tereem, Yàlla di ko musalYàllaa ngi ànd ak yéen ci di léen digal aka tere kon  na ngeen ànd ak moom ci topp ay ndigalam ak bàyyi ay tereemKu ànd ak Moom ci topp ay ndigëlam Muy ànd ak moom ci teral koKuy ànd ak Moom ci teet ay tereem muy ànd ak moom ci musal ko wa anjaynaa laziina aamanuu wa kaanuu yattaquun, inalaaha ma’a laziina taqaw wa laziina hum muxsinuun.Sëriñ bi mas na wax Maam Cerno fere yi ñi ngi ci ndigal yi ? Mu ni ko waawSëriñ bi ni ko bu ñu ko bokkee yéwénal ma bokk faj seen aajo ni ko bin-dal ñaari wa maa, mu bind koSëriñ bi ni ko foo fu ma léen naxee laa la bëgg a xamalBi ma gisee wa maa min daabatin fil ardi ilaa alalaahi rizquhaa nga xam ne sunu Boroom moo gàddu lépp, gis wa maa xalaxtul jinna wal insa ilaa liyaxbuduunii nga xam ni gàddulu ko kenn laa bàyyi lee mu gàddu, nekk ci li mu gàdduwul diir bu yàgg wéet ca lool ba mujju Mu ni ma Axmadu yaa ngi ci li ma la gàll wacc li ma la gàddul ? Sëriñ bi ni ko waawMu ni ko xam nga lu ma lay fayee ? may naa la ñépp.Sëriñ bi nee na fu njoñ yiw nekk yiw a nga faFu njoñ ay nekk ay a nga fa naka noonu fu njoñ yiw nekk ay a nga fa, fu njoñ ay nekk yiw a nga faWa huwa ma’akum aynamaa kuntum, man amila saalixan fa linafsihi wa man asaa’a fa alayhaa.Sëriñ bi nii la daan firee aayaw famani taqaa wa aslaxa falaa xawfun alayhim wa laa hum yaxzanuun, famani taqaa, ku moytu kéefér akug caay-caay ak lu xaraam ak lu ñu sib ak bokkaale ak i neen, wa aslaxa te mu yéwénal ag ngëmam ci iiman, islaam ak ixsaan ak lu war ak lu ñu sopp ak lu dagan lu am njariñ, falaa xawfun alayhim, du tiit ci àdduna, wa laa hum yaxzanuun, du jàq allaaxira.Sëriñ bi nee na ñetti al yii, sunu Boroom da léen di jaay te njëg gi nan-guwul joxe lii tëye lii : Alxuraan, Albarakatu ak Aljannatu.Sëriñ bi nee na Xasiidag Mina lawxil maxfuuz, ku ko mokkal mooy doon sa tontu ci Munkar ak Nakiir.Xasiidag Muxaddamaatul amdaax Sëriñ bi naru ko woona génnee waaye da fa am lu mu doon bindloo Sëriñ Muusaa Xalima wonaale ko ko daa di ni ko moom nag da fa warula génn waaye tëye ko xool ko feek ngoonBa ngoon jotee ba mu ko indee Sëriñ bi laaj ko lu mu ci jot a mokkal, mu ni ko fukki buntu ak ñett, Sëriñ bi ni ko kon de faat na.Sëriñ bi nee na Jazbu, Mawaahibu ak Muxaddamaat ñooy ay fasam yi nga xam ne ku léen war te wàccoo léen di na ñu la cëppeel àjjana.Sëriñ bi nee na yéefer bu masul a jaamu Yàlla bu faatoo nga bëggal ko àjjana, jàngal ko Muxaddamaatul amdaax ba ca Yubachirukal baaxii bi xatii karaamatan wa in kuntu an ardil madiinati zaa na’yiJarul sax ngay àggale.Sëriñ bi nee na bis taalibe yi ku ne na ma indil Xasiida gu mu yor te bu kenn indi Xasiida gu mu moomulBa ñu ñëwee mu ni léen dama léen a bëgg a wax fa Xasiida yi di mujju ak yéen daa di ni ku faatu ci yéen ba ñu koy waajal, mbooleem Xasiida gu mu amoon di ko fonk wala mu mokkal ko ci dënnam da fay soppeeku jëmm ju rafet mel ni mbokkamBu ñu demee ba yoor ko ci bàm-meelam, ñu nekk fa ak moom di ko wéttali, di ko leeralal ba mu dekki.Am na ku doon jàng Xasiida ci Sëriñ bi baatam naqari lool, Sëriñ bi ne ana ku ko man a noppiloo te du mer ? Sëriñ Masàmba radiyallahu ta’alaa anhu ni ko man, daa di ñëw ni ko Sëriñ bi nee na nga ñëw barkeelu ci attaaya ji.Am na jàngkatu Sëriñ bi ku ñuy wax Buuna, bi mu faatoo Sëriñ bi da ni sunu Boroom jox na ko ciy yool lu bari loo xam ne ña mu fekk foo fa ñépp bég nañu ci mbég moo xam ne masu ñu koo bég te dootu dog ba fàwwu te lépp mi ngi sababoo ci Buuna moo mu daa di ne mi ngi mel ni nit ñoo xam ne da ñoo am gan gu ñu fonk defaral ko xeeti bernde yu bari, xam ngeen ne moom doŋŋ du bég daa di génnee mbubbu mu weex ni Yonent bi SAWS moo ko ko jox, nee na tam bi mu laajee Boroomam ndax loolu ña nekk ca armeel ya ñépp ca la ñu wala samag njaboot rek la, sunu Boroom da koo tontu ci wa ina lakum fil an-haami lahibratane naskiikum mimaa fi butuunihi min bayni farsin wa damin labanane xaalisan saa’iqan lichaaribiina, jublu koo xamal ne loolu ci ag njaboo-tam rek la yem, njabootam gi nga xam ne ñoo jóge ci barab yu teqalikoo ànd ak moom te Yàlla rek tax ba faatuSunu Boroom di na léen génnee ci biir ñii bokkul ak ñoom ni muy génnee am meew mu set wecc ci diggante ay nefere ak deret.Jàngkati Sëriñ bi bokk na ci Sëriñ Muxammadul Amiin Jóob Dagana ak Sëriñ Masàmba Jóob Mas’arii ak Buuna Faal, wax nañu ne waa kër Sëriñ Masàmba ginnaaw gi la ñu daan jàng ci jàkka ji, bu Sëriñ bi duggee ci biir, ca peñc ma ba Sëriñ Masàmba yewwi léenSëriñ Ibraahiima Jóob bu daan jàng da fay takk ndiggam di dem aka dikk.Sëriñ bi nee na kuy jàng Axmadu muhniyan na moytoo tisli ci genn wet ndax wet gu mu tisli ci kaw Yonent bi SAWS la tisli.Am na waay ju doon jàng Xasiida am nu muy def baatam, Sëriñ bi woo ko ni ko loo ci jublu ? Mu ni ko neexalSëriñ bi ni ko xorom naa ko suukar naa ko.Mas naa am ñuy jàng Xasiida ci jotaayu Sëriñ Masàmba Mbàkke, Sëriñ bi yëglu ni Masàmba nee léen sunu Boroom bég na ci njàng miÑu mel ni dañoo yokkaat pastéefNistuut mu yëgluwaat ni léen Yonent bi SAWS bég na ci njàng miNistuut mu yëgluwaat ni léen, malaaka yi bég nañu ci njàng miNistuut mu génn ni léen, bu léen neexee di ngeen dem àjjana, bu léen naqaree di ngeen dem àjjana.Sëriñ Fàllu Mbàkke mas naa ñëw ci Sëriñ bi fekk muy jàng Xasiidag Wa kaana xàqan alaynaa nasrul mu’miniin, Sëriñ bi ni ko xasiida gii lu mu manu la saafara amul.Sëriñ Xaadi Séy nee na mas nañuy jàng ci Sëriñ bi, mu fëgg ni ana ñu tollu foo fu ? Mu ni ko mana Xaadi Séy, mu ni ak kan ? Mu ni ko ak Sëriñ Móodu Ture Kamadu, Sëriñ bi ni ak kan ? Mu ni ko ak Sêriñ Móodu Tafsiir Sugu, Sëriñ bi ni ak kan ? Mu ni ko ak Sëriñ Móodu Lamin Gay, Sëriñ bi yem foo fu te boo ba ñoom kepp laSëriñ bi ni yéen a nekk foo fu di ma nettalil li ma wax ci Salla-laahu alayhi wa sallama ? Sëriñ Xaadi Séy ni ko waaw MbàkkeSëriñ bi ni ayca léen kon àgg léen suufKi wax wax ji mooy man mii, picc nag ndax man naa naaw wacc fa laaf ya ak dunq ya ? Ñu ni ko déedéet Mbàkke, Sêriñ bi ni man mii maay picc mi, yéen ñi koy nettali yéenay laaf yi, ñi koy déglu ba mu jaral léen ñàkk seen alal di jooy ñooy dunq yiSax léen ci loolu, bu ëllëgee fu ma jëm boole léen ak Xasiida yi yóbbu fa.Sëriñ bi nee na bu ñuy jàng Xasiida, bu kenn wax ndax waa kaw da ñu koy déglu te ku léen nara tanqal ba dox seen digg ak déglu da ñu lay fab sànni ca àll ba.Sëriñ bi nee na ci bisub Màggal, nañu ko ciy santle Yàlla ci jàng ak bernde ndax saa su aksee la ko sunu Boroom jox da koy fulaat.Sëriñ Basiiru mas naa ñëw ci Sëriñ biSëriñ bi ni ko koo ku kan la? Mu ni Muxammadul BasiirSëriñ bi ni ko foo jóge ? Mu ni ko TuubaaSëriñ bi ni ko jóge nga sa kër baay, nuróo na ak sa kër nijaay ga ñu naan Kokki waaye am na lu ñu worooLi ñu nuróo mooy barab ku fa nekk di jëf lu baax, su faatoo ñu fayanteek moom la gën a baax bu dee Tuubaa bu dee KokkiLi ñu woroo mooy ku nekk Kokki di def leneen bu faatoo ñu fayanteek moom loo la, sa baay nag daray lu bon xamul yoonu këram.Sëriñ bi mas naa wax taalibe yi ci bisub Màggal, lépp loo xam ne bu ma léen gane woon da ngeen ma ko defal, saa su bis boo bu aksee na ngeen ma ko ciy defal daa di génnee juróom benn téeméer ak juróom benn fukk wax ni nañu ci jënd suukar, génneewaat lu ni tollu wax ni nañu ci jënd warga, gé-nneewaat lu ni tollu wax ni nañu ci jënd kafe, génneewaat lu ni tollu wax ni nañu ci jënd ceeb, génnee waat lu ni tollu wax ni nañu ci jënd ndawal.Mas naa am ku indi guró ci Sëriñ biSëriñ bi laaj ko loo ci jublu ? Mu ni ko damay dégg ni da ngaa bëgg guróMu ni nañu seet kër gi lu fiy guró ñu génnee ko man kenn du ma màndargaalee dara lu dul bëgg Yàlla ak Yonent bi SAWS.Am na ku mas a ñëw ci Sëriñ bi di sàkku ndimbal ni ko ginnaaw bu Yàlla jàllee ak Yonent bi SAWS, Sëriñ bi ni ko bu ñu jàllee doo ma fa fekk.Am na bis saxaar gi di riir ba jàll, Sëriñ bi laajte ndax loolu jàll ma ngay riir fa mu nekk ? Ñu ni ko waaw-waaw mu ni man it noonu, bu ngeen ma nop-pee gis, maa nga feneen di fa def lii may def.Am na saalum-saalum boo xam ne daa mas a ñëw ci Sëriñ bi ni ko, ña nga ma booleeloon ñépp digal naa léen jaamu sunu Boroom waaye defu ñu ko, faay may xalaat dem wacc léen fa wala ma génnee léenSëriñ bi ni ko boo demee nga digal léen jaamu sunu Boroom, bu ñu ko defee nga ànd ca ak ñoom, bu ëllëgee nga muccu ñu muccu, bu ñu ko deful bu ëllëgee nga muccu.Sëriñ bi nee na am na ñoo xam ne ëllëg du ma léen gis ndax la ñu nekkoon dama caa nekkutoon.Sëriñ bi nee na masu maa def luy ruslóo samab taalibe waaye bëggu ma samab taalibe di def lu may ruslóo.Sëriñ bi nee na Yawmal xiyaam, Yàlla da la fay rus wala nga ànd fa ak ku Yàlla rus wala Yàlla ruslóo la daa di ni ni ngay def ba Yàlla rus la, fekk ku Yàlla rus nga ànd ak moom moo ko gëna yomb.Sëriñ bi nee na seytaane bi mu xoolee sama digg ak sama Boroom ni mu jagee te mu xam ne manula fexe ba yàq ko, la ni naa ko ñaawalNi mu koy ñaawalee mooy ku mu gis meloo na nga war a mel, mu ni la demal tuddoo kale.Am na koo xam ne da fa masa ñëw ci Sëriñ bi jox ko àddiya wax ko lim ba, Sëriñ bi ni ko duggal ci biir loolu fa tege nga waññil ma ko ndax daa am ku ko fi indi te waxu ma lim bi.Am na naar bu mas a duggu ci kër Sëriñ bi Gànnaar sol ay dàll ñu dóor ko, ba mu yuuxoo, Sëriñ bi génn wax ni ki ko dóor bu ko jéggaluwul manu ma koo tee tàbbi sawaraNaar ba jéggal ko, Sëriñ bi ni léen kii daa bokk ci ñi nga xam ne ku léen merloo tàbbi sawara te ñooy Abdaal yiYéen ndegam manu léen xàmmee ñi mel nii li ma léen di digal mooy ngeen am ay teggin kon dara du léen dur (lor).Sëriñ bi nee na alal yiy ñëw ci moom ñetti xaaj la ñu : sawara, suuf ak ndoxAlalu sawara ku ko lekk lakk, alalu suuf ku ko lekk faatu, alalu ndox moom dara nekku ci.Sëriñ bi nee na taalibe yi ñenti xaaj lañu : ki aju ci man di jaamu sunu Boroom di ma ligéeyal ni ma ko bëggee, koo ku buy faatu di tàbbi àjjana, dee-su ko xisaab àdduna ak allaaxira, ñaareel bi mooy ki aju ci man di jaamu sunu Boroom te du ma ligéeyal, koo ku ci fen wu nëbbu la nekk, ñetteel bi mooy ki aju ci man di ma ligéeyal te du jaamu sunu Boroom, koo ku di nañu ko xisaab ci àdduna waaye deesu ko xisaab ëllëg, ñenteel bi mooy ki aju ci man du ma ligéeyal te du jaamu sunu Boroom, koo ku jote wu ma ak moom dara àdduna ak allaaxira.Sëriñ bi nee na wàccoo na ma ak yéen, wax naa ngeen dégg, ma jëf ngeen gis, ma bind bàyyi fi.Sëriñ bi nee na bu ngeen bëggee xam ñi nangu ndey, xool léen ñiy duggu ci sama buntu kër gi aka génn.Am na taalibe boo xam ne ay mbokkam da ñu koo sonnal ci demal jàngi te bàyyi Sëriñ bii ngay ligéeyalBa ko Sëriñ bi déggee woo ko mu ñëw, mu ni ko ndax mokkal nga tàmbalig Suuratul Baqara, mu ni ko waaw, Sëriñ bi ni ko tarilMu tari ba ca hudan lilmutaqiin, Sëriñ bi ni ko hudan goo gu, mbooleem Alxuraan moom rek la ñu ciy sàkku te defal naa la ko ci sa ligéey bi.Am na ci seex yi koo xam ne ba mu faatoo ab taawam la ñu waajal ba mu jekk ànd ak taalibe ya ñëw ci Sëriñ bi, xayna ngir mu gën a dëgëral taalibey baayam ci moomBa ñu waxee ba noppi, Sëriñ bi xool ko lu yàgg ni ko bàyyil sa po mi te dem jaamuji Yàlla sunu Boroom.Sëriñ bi nee na taalibe bu sax ci ndigal mi ngi mel ni gàtt bu ñu teg ci loxo sardi (mooy ab sàmm), bu saxul ci ndigal mi ngi mel ni gàtt boo bu ñu teg ci loxo sardi mu ni ko fa yaax di seet fu gëna naat, su ko defee man na faa gis jur gu mel ni moom gu ñu sàmmul te ñu ëpp ko doole fuuf te du gis lu dox seen diggante.Am na ci taalibe yi koo xam ne Sëriñ bi da koo wàccee woon mu të wa am ag njébbal ba mujju muy ñaxtu, Sëriñ bi dégg ko woo ko ni ko man de damaa yaakaar ne koo xam ne laata muy ñëw ci yaw sunu Boroom da koo de-faral ag gétt ca sawara te dogu ne di na ko ca tàbbal, nga di ko tinu ba mu daal ko àjjana te dootu ca jóg daa wara sant waaye waru la xarabMu ni ko tuub naa ko.Sëriñ bi nee na ku xam Yàlla buy wommat jaam da fay dox digganteem ak seytaane di ko booleek Yàlla sunu Boroom.Sëriñ bi nee na ku jublu Yàlla, Yàlla jubale la wépp yiwKu jublu ku dul Yàlla, Yàlla jubale ko wépp dur (lor)Ni ngay jubloo Yàlla nag moo di nga wut Sëriñ bu lay xamal li nga war a def ak li nga warul a defCi topp ndigal nag ci la la mbooleem yiy àggalee ci Yàlla di jubloo, ci la la gàllankoor yépp di dëddoo.Seriñ bi nee na ndaxam mbooloo mi, fere yi daa mel ni ku ko ci amul doo am jàmm te moos am na ci mbooloo yoo xam ne nañu demeek ka léen jiite, mi ngi mel ni nga am yëkk ca Jolof, nga bëgg koo indi ci Njaaréem te boo ko jiitalee mu yës, nga wut mbooloom nag yu góor ak yu jigéen yu bari dugal ko ci seen biir muy bëngee defe ni moo jiiteBu ñëwee ba aksi ca gétt ba nga ko bëgg a dugal, nga ni ko ca yummu wëlbati nag ya.Sëriñ bi nee na taalibe yitte rek la wara amYitte nag mi ngi mel ni ndab, mbirum sëriñ mi ngi mel ni géejKu ne ndab la nga yittewoo ba taaj ko rek la ñu lay duyal.Sëriñ bi nee na lëf lu mu sori-sori boo ko yóotook teggin yu rafet ñu jox la koLëf lu mu jege-jege, boo ko yóotook ñaawi teggin ñu soril la ko xañ la ko, dootoo ko gis fàwwuSëriñ bi nee na ab sëriñ akub taalibe li dox seen diggante mooy taa-libe daa dégg Yàlla di wax wa ana haazaa siraatii mustaqiiman fatabi’uuhu (lii mooy sama yoon wu jub wi topp ko), mu ñëw ci ki nga xam ne yaakaar na ne xam na yoon wa, mu ànd ak moom ngir mu teg ko ca yoon waÑuy dem ba mu yàgg mu gis aw ñall, mu bëgg a jàdd, mu ni ko xanaa waxu ñu la woon wa laa tatabihuu subul (bu léen topp ñall yi)Ñu àndaat ba àgg cib noppalukaay mu wéeru fa bëgg a wéy, mu ni ko déedéet àggaguñu, mu daa di jóg ñuy dematiYooyu nag ku la koy def mi ngi lay teg ciw yoon, du caagiin dañuy tingóom kenn di ko tàbbal àjjana wala nu koy boot.Sëriñ bi nee na kuy wut Yàlla da fay jàppee boppam doŋŋ muy kuy dundu, ñi ci des ñépp mu jàppee léen ñu faatu su ko defee du ñu ko man a yàqal dara wala mu jàppee boppam ku faatu, ñi ci des ñépp mu jàppee léen ñuy dundu.Sëriñ bi mas naa woote ba ñépp teew mu ni bu léen ma yéem, yéem léen Yàlla ay yoon ba ñépp def tekk, mu ni bu yawmal qiyaamati mi ngeen di dégg aksee, Aji bind ji di na ma laaj benn baat di naa ko tontu ñettDi na ni ma Axmadu, ma ni ko labayka Rabbii, mu ni ma na nga def ak sama jaam ña ca sama Yonent bi SAWS ? Di naa ni ko wax naa ñu dégg, jëf naa ñu gis, bind naa bàyyeek ñoomDu ma layoo fii nag di layoo feneen.Sëriñ bi mas naa dajale njaboot gi mu am njëkk tukkib géej gi ak njabootam gi mu am ginnaaw géej gi, mu ber léen wax ak ñoomLi mu wax njabootug ginnaaw géej gi mooy yéen ñii ma am ginnaaw nattu bi ak ñi may xalseetee am te amaguma léen, maa ngi léen di dénk bëgg ak ragal ak jaamu ak yaakaar bu léen ko defal ku dul Yàlla ndax àdduna mii lu fi ab jaam gëna bëgg, loo la ka ka koy may Buura mu di ko jaamu te buur boo mana jaamu bu dul Yàlla, buur boo ba di na am bis mu lott ñëw fi sunu Boroom di ko ko fajloo te bu ko ko fajalul du fajuYéen na léen fekk fa YàllaMaa ngi léen di dénk ngeen wottug tooñ te ku léen tooñ jéggal léen ko kon Buur bi di na léen fayul te du ngeen sonnu ndax fayug jaam kat amul soloKu saa Boroom nammul nga duru (loru) doo duru dégg ngeen ko ? Ñu ni ko waaw, mu rëdd aw rëdd ni def naa loo lu muy seen sange, nekk léen ci biir te bu léen génn te lu nekk ci ginnaaw rëdd wi di léen kobas, lu mu rëy-rëy, lu mu duuf-duuf, lu mu rafet-rafet bu keroogee bu léen ko gestu, seytaane rek la.Am na lu ñu doon laaj, am ci taalibe yi koo xam ne daa weesu ña doon laaj ñëw ci Sëriñ bi bëgg ko koo jox, mu ni ko loo lu ngay bëgga génnee matu ko ndax romboo fu ñu ko doon laajee ? Mu ni ko ankay, Sëriñ bi ni ko koo ku koy laaj ak ka ka koy laajloo ak ka tax ñu koy laaj kenn du ci jaawale jëf ak moroomam.Sëriñ bi mas naa dajale taalibey tarbiya yi boo ba mi ngi Tuubaa di jàng di léen wër ba mu am ab diir mu ni léen sant léen Yàlla, ñu sant YàllaMu def ko ay yoon taxaw joxoñ léen ni léen mbirum sëriñ akub taalibe laa am lu ma léen ci bëgga xamal, sëriñ bu matub sëriñ ak taalibe buy jëfee ndigal bu bis pénc baa (daa di cay teg luy tektale ne benn la ñuy doon)Ni léen loolu di taal làmp yi ca Ndakaaru ana nu mu tuddu ? Ñu ni ko danaamooSëriñ bi ni bu benn tàkkee ba ca des nu muy def ? Ñu ni ko yéppay tàkkandoo, Sëriñ bi ni noonu la demeeSëriñ bi ni damaa bëgg li ma léen di digal di ko jëfee bu ngeen ma gisatul doonte góora léen koy digal, toppi léen góor.Mas naa am jigéen ju ñëw ci Sëriñ bi ju tuddu Soxna Xujja Jóob bokk ci waa Kokki ni Sëriñ bi damay dégg ñu ni sawara boroom musóor a fa ëpp, may laaj ndax boroom laafa da faa amul ? Sëriñ bi ni ko ankay, boroom laafaa nga fa waaye boroom laafa bu fa nekk boroom musóor a ko fa yóbbu.Am na ku mas a ñëw ci Sêriñ bi ni ko sama soxna daa faatu ma bëg-goon nga ñaanal ko xam naa sax di na am lu baax ndax gërëm naa koSëriñ bi ni ko yaw ana ku la gërëm ? Mu ni cell, Sëriñ bi ni ko loolu bu ñu ko waxee boroom kër bu am ngërëmal sunu Boroom la ñu ci jublu wala bu am ngërëmul waay ju baax.Sëriñ bi mas naa ñëw dëkk bu ñuy wax Waja, ba mu toogee ca pénc ma dégg jigéen juy jooy mu woo lu ko mu ñëw, mu laaj ko looy jooy? Mu ni ko damaa amoon benn doom bu jigéen mu dem ba tollu ci dem kër faatuSëriñ bi laaj ko ndax da ñu la ko dénkoon am da ñu la ko mayoon? Mu ni ko xanaa da ñu ma ko dénkoonSëriñ bi ni ko ndénkaan lu ñu la dénk dem ba di ko fab ku ne di ca dégg sa baat, da fay mel ni da nga koo fasutoon a delloo.Am na koo xam ne da doon jàmbat soxnaam ci Sëriñ bi, mu ni ko nan-gu naa ànd ak yaw ngeen jaamu Yàlla ? Mu ni ko waaw, Sëriñ bi ni ko kon nag damaa bëgg nga xam ne la taxoon ñu jox la ko moo di am nga jàngaro joo xam ne moom rek moo yor saafara soo ko mana saafaraa te doo ca am bàkkaar, bu ko defee nga jàppee ko muy saafaras jàngoro joo juSaafara nag bu demee ba mu yàgg nga bëgg koo jàppee ab dundu da nga ciy gis sikk ndax day jur jàngoroBari na yu ngeen di jàmbat te noonu doŋŋ la.Sëriñ bi nee na ñett ñi Yàlla gën a bañ ñooy : ndaw lu nanguwul a li-géey, mag mu nanguwul a jaamu Yàlla ak ndaw lu tollu ci nekk ci kër tey jigéen te nangu wu caa nekk.Sëriñ bi mas naa laaj Sëriñ Bànj jigéen ju mu yoroon ni ko am na fa doom a ? Mu ni ko waaw, Sëriñ bi ni ko nu mu tollu ? Mu ni ko bu doon góor a mat dal jàngSëriñ bi ni ko bu doon jigéen nag ? Mu ree ni ko tuub naaSëriñ bi ni ko ñoo yem.Lii mooy juróomi téeméeri jàngale yi nu tànnoon ngir indi ko ci téere bi, nu fas yéenee mottalee ko ak bayit yoo xam ni Sëriñ bi ci boppam moo léen def di ci jàngale yu mata xam lool.Yal nanu sunu Boroom defal dégg ak topp ci mbooleem jàngale yi téere bi làmboo te def nu ay dëgg-dëggi jullit, def nu ay dëgg-dëggi taalibe yuy jëfee seen xam-xam bu ñu wéetee ak bu ñu wéttalikoo bijaahi Seex Axmadu Bàmba Xaadimu RasuulSu ngeen déglu woon tay danaa leen digal Te man kat taxul may saxoo aw ndigal.  Damay digle ngir waa ju xam lii ma wax Te am pas-pas ak jiitu dollee jubal .  Te kuy digle aw yiw ku dégluy waxam Su yoonam ba teewee ñu séddoo ko jël.  Te Bàmbaa xëyoon bis di waar ab kureel Ba wax lii ma jóg way ko man miy Géwal.  Na yëg képp kuy topp Yàlla ak a jëf Ne Bàmbaa ngi yeesal la Yónnen ba naal.    La Yónnen ba ruujon taxaw xëy ko bay La Bàmbay bayaat ak nitam nan jubal.  La Yónnen ba santaane woon ciw nitam La Bàmbay digal kuy fasoo aw ndigal.  La Yónnen araamal la Yónnen siboon La Bàmbay araamal di jëf lam waral.  Baleen topp dunyaa ba tax ngeen fasoo Di sàggan di sàggan ba juuyook ndigal.  Buleen faale dunyaa ba wujjam wa ñëw Te fékkul nu fàgguk cenam dun ko jël.    Nanuy fuglu dee ngir danuy dox di wër Di betteek a yoot ak di dox fun yëgul.   Bunuy fàtte dee ngir danuy dox di wër Di dog nit di wor nit xamul kuñ teral.  Di sàggan ba dee ñëw te fekkul nga jëf Te sellalal ko ay nax la tey nax saxul.  Te loo farlu farlook a  def waa ju gën Du tee bis bu nee këtt doy law lëjal.  Te loo yóbbaloo lut sa jëf boo demee Malaakay bugal jox la karneb mbugal.    Su boobaa nit ak jinne day def tirim Malaakay wax ak yaw ñu dog lab kureel.  Ñu naa doomi diw jaa ngi ak diw nga jóg Torox bay saf ub xaj lu jar lii amul.  Te loo jëf ñu feeñal lu baax ak lu bon Te boo nee damaa réere mbir bolde dal.  Su boobaa da ngay jóg di réccook a rus Jariñtil fa tus lut ñu dollee sonal.  Waxoon naa ko moo gën xamoon naa ko tay Kerog ab layoo soo yayee gëm ndigal.    Deeleen sàmm seen cér yi ngir dees na leen Taxawloo ci bis kat di seedey saxal.  Te yaw boo gëmut lii ma wax mbaa xamoo Yërël "Suuratun nuuri" kon ngay jubal.   «Xaalal laahu tahaalaa: Yawma tashadu halayhimuu alsinatuhum wa aydiihim wa arjuluhum bimaa kaanuu yahmaluun»  Baleen dox di xeebaate nit ñépp a yam Awa ak Aadama a tax nu fab nuy teral.    Baleen xeebu askan ci am luñ amul Awa ak Aadama a tax nu fab nuy bégal.  Ba laa kenn a xam  kum gën ak kum gënul Nu xëy bis ba booloo fa "Yawmal-Fasal".  Baleen rëy cosaanal nit ak ag mujjam Subeek médd kon soo rëyee it  warul.  Baleen jëw baleen fen baleen dox di wax Lu tax bokk yiy noone mbaa ñuy ragal.  Baleen noonuhanteek di fen fib sëriñ Di gor gor su góor ak di xiixat jubul.    Baleen xëy di xas nit di yàq ub deram Di tam nit ba tax dóotu dem fib kureel.  Baleen wuññi hawray jullit fum newul Di dog worma tey fen di wor cib dëhal.  Baleen jëw baleen fen baleen wax lu bon Bu "Yawmal-Xiyaamee" sa cér lay waxal.  Di jay nit di fab nit di gottiy kemam Di suufeel i maasam di wax loo xamul.  Di far tooñkat ak faf di dooleel waxam  Di xay waay ca dëggam ga ngir lam amul.    Di roy-roylu Ceddook a foytuy waxam Di jublaŋ di sàccaale tey for di jël.  Baleen topp bakkan ba far dox di moy Bu kenn takk aw fas te ag teg amul.  Baleen takki suuf ak labat waayi nit Baleen gëf baleen jël ku it dàmmatul.  Baleen tas ngorag nit ba xëy far ko jël Te fekkoon ñu jengante woon bay lewal.      Baleen weeru koor ñëw nu def kow rajab Di añ fàwwu bëccëg te dun aw ndigal.  Baleen roy tubaab ak tëjantey kaso Baleen dunde àq ak di jël lol lewul.  Baleen rëj baleen jeex baleen ñëw fi nit Di rocciy xibaaram di yut ñam dëkkal.  Baleen béeyu ay ànd moo gën tasoo Baleen luy waral jot boroom ug mbugal.  Bu kenn leb te doo fay bu kenn sàcc lëf Ku dee xam ne kër googa yombul alal.    Baleen xëy di jallawle njortal ci jëf Ndigal ak ndugal teet ko biig la ak bugal.  Rafet njort lañ wax te aw ciy ndigal Bu kenn xér ba weesu la Yónnen dëyal.  Sëriñ Bàmba nee njort Amna ay "fasal" Bu kenn topp njortam ba far lëndëmal.  Rafet njort moo gën de laa "taqnatuu" Ka dul sànk jëf tey faral tey fulal.  Sëriñ moo di geg bob ba laa kenn a dem Ca meññat ma mbaa car ya moo lay digal.    Sëriñ boo ko dee wut janool ak mbiram Te bul seet gëlub dóom ba kon doo ko tahal.   Sëriñ boo fu dégg ak sëriñ boo fu gis Sëriñ Bàmba mooy seen sëriñ moo kummal.  Te moo xam soxlay nit te àttan mbiram Te xam baatinub nit te xam mbóoti xol.  Te xam luy defar nit ba dootul tilim Te kum jox ndigal sax du def luy sonal.  Te xam Yàlla xam gën ji Yónnen bu wér Te far jiitu koo xam ne daf laa jubal.    Te wii waxtu moo yor la defaa mébat Di xutbul di Xawsul ku am moo la fal.  Amul kem amul kem ca baawan ba tay Ku raas ab kemam soo dajee it amul.  Sëriñ seey këriñ mooy fëriñ moo tax it Sëriñ bum yamal nit ci dunyaa amul.  Sëriñ *seeti garseetu* Bàmbaay masin Sëriñ bum yamal mbir ci dunyaa amul.  Sëriñ seey gobar mooy fetal tey kënu Sëriñ bum yamal mbir ci dunyaa amul.    Sëriñ seey përëm mooy ngalam moo tax it Sëriñ bum yamal mbir ci dunyaa amul.  Sëriñ see di biddiw yuy jeneer seen i ñoñ Sëriñ Bàmba mooy jant leer gaa matal.  Sëriñ see di ay dab yu def nbokh yu neex Sëriñ Bàmba mooy géej bu deeful nëxal.  Qiyaasal laa wa Ndar di am ciy tilim Di sërxal ca géejam g ba nii tay nëxul.  Ku cay day ca lay duy te day def xelaw Ku Xam lii ma wax xam ne lii dal na xel.    Danoo bon te sàggan te sun moy yi rëy Te yaw lan def ub gak wutal nuy dëgal.  Sunuy mbir sunuy jëf sunuy nos sunuy Juróom-yaari cér yépp Bàmbaa fobal.  Te yal naŋ nu fóotal tilim gin tilim Te sellalal sunuy jëf ba dootun nëxal.  Te def nub muriit bob danuy sax ci yaw Di daw loo nu dawloo te aw say ndigal. BËRE XAJ AK GOLO   Estaad bi fees na dell aki mala.Xaj ngembu na di màttu. Mu ngi sangu ak saafara yu bare.Golo mu ngi tuus, ñépp di ko tàccu.Mu ngi tëb ca kaw aka gaññ.Leeg-leeg mu pàkkarñi, fecc, tàllal loxoom.Maam Golo mooy tëgg sabar, ñaq tooy xepp.Fas ak Nag ñu ngi koy may xaalis.Mbaam dóor na pooj waŋŋeetu ñetti yoon.Bàjjan Béy arbit woo na ñaari mbër yi.Bi ñu duggee ci géew bi, Xaj  baw.Arbit bi mbiib, ñu tàmbali léewtoo.Xaj song na Golo mu génn géew bi.Arbit bi artu ko ci génn bi.Xaj cokkaas na ko, Golo yuuxu Golo daw na làqu ci ginnaaw arbit bi.Leegi, Golo miir na di wëndéelu.Noonu, arbit tàllal na loxoom woo doktoor Looy. Ndeysaan, Looy a ngi koy faj muy yuuxu.Mu metti, Golo yenu doktoor Looy daaneel.Mbokki Golo  jiital seen mbër yobbu. Doktoor looy jox na ndam li Xaj. Làmb ji jaxasoo, coow li jolliFutbalu mala  Baay Gaynde dafa woote, mala yépp dawsi ñëw.Ñu yàkkamti koo déglu.Dama bëgg ngeen def joŋante bu am neexal.Lëg, Mbaam-àll ak Bukki xoolante.Gaynde jël kàddu gi.Dama bëggoon boroom dunq jàkkaarloo ak boroom kawar. Ginaar kobos Naat  ne ko ñooy am ndam.Su bal bi naawee, ñu naaw.Jabaru Golo wokk boppam di wax ak Ñey.Dinanu leen daan ndax noo leen ëpp doole.Banjóoli yëngal  ay mbaggam.Dama cee bokkul am dangeen maa fàtte. Njamala yuuxu, maay góol, bal du ma rombSegg taxaw na, Fasu àll di daagu di bàkku.Lëg tëb ne man maay arbit.Mbonaat di seetaan, Jaan di fecc.Jàmb Jóob  duut, jox bal bi Seku.Mu jékki- jékki rekk, asamaan si lëndëm kuruus.Ndoxum taw dal, Béy daw, Ginaar topp ca.Melax ne ràyy, dënnu yëngal suuf ak garab.Ndox mi di sotteeku mel ni géej.Ñey daadi daw, lépp jaxasoo.NGÉNTE LIAmi dafa am doom.Tey la am juroom-ñetti fan. Baayam Móodu bëgg na ngénte lu neex. Bale nañu kër gi ba mu set wecc. Lal nañu basaŋ yu mag, teg ay siis.Ci waañ wi, teg nañu mbana yi.Araw nañu leketi sunguf ngir laax yi.Ñeneen jël bagaani soow yi def ci suukar.Ami sangu na, daadi solu. Takk na caq, lam ak jaaro yu gudd.Tey, mbubb mu mag la tànn ak kolam. Jël na séru njaago lëmëse ko liir bi. Waa kër gi sañse nañu, tuuroo latkoloñ.Jigeen ak góor defaru nañu ba jekk. Jigeen ñi takk nañu ceeni oor.Nit ñi toog ci ay basaŋ aki siis.Bàjjan toog ci wetu Ilimaan, uuf liir bi. Ilimaan joxe tur wi, Bàjjan Kura. Ñu séddale  laax yi ci bool yu ndaw. Tëgg nañu sabar, tama, kooraa ak riiti.Togg nañu añ, njogonal, joxe am njar.Ginnaaw ba, ñu lekk pom,  màngo ak banaana.Espektëer dikk naDefar nanu kalaas bi ba mu jekk.Bale nanu dër bi, raxas póllu mbalit mi.Fomp nanu palanteer yi ba ñu set wecc.Sunu madam dafa farlu.Tey, sunu cawarte dafa yokku.Fëgg nanu armool bi def téere yi.Madam Siise ni nu tey, danuy am gan.Su gan gi ñëwee, lépp lay xool.Léegi, toog nanu ci kalaas bi di jàng.Oto bu xonq taxaw na sunu wetu ekool.Genn góor wàcce na ci oto bi.Mu ngi takk lunet yu ñuul.Mu ngi téye saag bu mag. Kilifa gi dem na seeti direktëer. Toog nañu ñoom ñaar waxtaan ab diiir.Sunu madam waaxu na jox loxo Espektëer bi.Bi nu sunu madam geestoo, ñépp jóg taxaw.Espektëer bi yékkati loxoom, nu toogaat.Mu dem toog ca gannaaw di nu saytu.Nu tàmbalee nafar li nu jàngoon lépp.Sunu madam dinu laaj, nuy tontu.Espektëer jóg na, ñëw ci sunu  madam.Ba mu yàgg, ñu ànd dem ca direktëer.Fànta ak Biraan am nañu ndamBu ekool tëjee, direktëer  dafay joxe neexal.Ñaari xale yi raw ci kalaas lañuy tànn.Fanweeri fan ci weeru sulet lañu ko def.Suba teel, xale yi ñëw, sañse ba jekk.Ñii sol yëre cosaan, ñee sol yëre yeneen                                            .Xale yi ànd ak seeni waajur.Muse ak madam yépp sañse nuróole ay waks.Ëtt bi set lool, xale yi bég.Xale yiy am neexal toog ci kanam.Ci seen ndeyjoor, kilifa yi toog fa.Xumb-xumb yi nekk ci seen càmmoñ. Waajur yi toog nañu ci gannaaw elew yi.Neexal yaa ngi tege  ci kanamu xale yiÑu ràññee ca téere njàng ak xayma.Amoon na itam ay kaye ak ay tablet. Bi fukki waxtu jotee, mbir mi tàmbali.Ñu jëkke ci kalaas bu ndaw bi.Fànta ak Biraan lañu jëkk a woo.Ñu dem ci kanam, ñépp di leen tàccu.Direktëer bi jël paket bu mag a mag.Mu nuyu Fànta, jox ko ko.Mu woo Biraan, jox ko beneen paket.Ñii di leen kameraa, ñee di leen foto. Seen moroom yépp di leen xool, naw leen.Sungeen dégloo tay jii nu laabiire gaa yu baax Yi naa ay wolof baaxul te rëy day sewal ku baax Ku rëy bay damoo néegub ndayam mbaa baayam bu baax Nu sew tey damoo seex bàmba ngir moo fi xotti  baax Te moo fiy wolof boo xam ne yaaram ya amti ko  Danuy feddaleetig cant ngir Bàmba moo nu may Nu jébbalu ànd ak moom nde kon leegi noo ngi moy Nde yéefër yi ak naaféq yaa ngii di moy di wéy Te noo ngii ci lislaam nun di waareek a saddi way Ba far noo ngi wax loo xam ne yaaram ya waxti ko  Te ag cant war nab jaam nde yàllaa ne "faskuroo" Te cant ay waral ndollan na ngeen mel ni ñuy gëroo Te muñ war na bépp ub jaam nde yàllaa ne "fasbiroo Te daw jëm ci yàllaa gën nde Yàllaa ne "infiroo" Ku daw sant muñ am lol sunuy nawle amti ko    Te wallaahi fas naa yéene man ŋoy ci Ahmadaa Donoy "xayru xalxil laahi ahnii Muhammadaa" Te doyloo ko wëllis ñépp tey xeeñtu lam ma daa Digal yalfandoo taalif yi tey tagg Ahmadaa Ku koy yoxomal nee leen ko man maa ngi jàpp ko  Te def werekaanam wow da may way di wer-weri Di booley tagg ak jooy mbër ma saa xol di war-wari Su may bëgg a miis ronqooñ ya far yol di car-cari Samag naw di dog saa fit wi jaaxaan di fér-féri Ma def waa ju wéet joo xam ne wéttal wa raw na ko  Waxal gaa yi may gotteek a suufeel ci ay taggam Ne leen "innakum humyun wa summum mahal bakam" Melow gumba saftil gaa yi njàccaar buleen gëlëm Te xélleer yi jébballeen Sëriñ Bàmba seen i tum Du moo gën palamtuy làmbtuy wéy ba teggi ko    Te waykat ba daa way Mustafaa matl a jomb a way Ku koy jomb a way buntam la ñuy tëj ba dóotu wéy Te man géej ga muy duusoo ca mahnaa ya laa ko fay Li ngeen diy wolof moo tee ma def koy araab yu rëy Te Bàmbay wolof sut bépp yaaram ba gétti ko  Bu yawmal xiyaamee bab araab puukarey waxam Da naa wax sëriñ tuubaa lu tax bab araab wedam Tërub wolof ak bob yaaram ak wax yi yépp a yam Lu jóg ngir rasuulal laahi baatin ba saf xorom Danaa xelli meew moo xam ne yaaram ya sowti ko  Xanaa yërmandee tax tay "luxay" wax yi tàggaloo Dugoon ak Rasuulal Laahi làmmiñ yi taqaloo Nde mbaaxam gi moo tax Alxuraan wàcc toggaloo Di yaaram, ya maamam yay xuraysin di càllaloo Lilee tax ba furxaan ngën gi yaaram ya wattu ko    Te làmmiñu Muusaa tax ba tawreetu saf xorom Te làmmiñu Iisaa tax ba injiilu dib cëram Sabuuraa taxoon Daawuuda làmmiñ wa mel ni lem Su daa jàng nit ñeek jinne yeek rab yi bokk gëm Ku xam lii ma wax doo suxlu waykat ba gotti ko  Dexug Kayre man laa naa ne ak Baabakar Sadeex Nde ñoo xuus ci géejug Bàmba bay xelli ndox mu neex Sëriñ bee di géej ug Yàlla nëxtil ba mel ni ñeex Sëriñ boo lëmbaajey bóoti biiram mu andi téex Sëriñ Bàmba moom saahir sa baatin ba yàqu ko  Du dóor ndaw du merloo mag manul gan tëley dëkkam Amul xaarma-yàlla ak nit du xas nit ci waa këram Defut xejj buy jël saahiram sànge baatinam Xañul nit mbirum biiram xañul nit mbirum kawam Mbirum saahiram ak baatinam darra yàqu ko    Rittax naa la paxtab Yàlla yaw waa ji may sewal Ndegam gis nga kem seex Bàmba miy tax ma dib géwal Ku sempal ba sellal nàttangook moom ba lëf desul Ci bokkam yi mbaa jàmbur yi mbaa gaa yi koy dikkal Ma jébbal ko saa mbir def muriitam te topp ko  Na kay jóg di mbër moo xam ne mbër yépp weg na ko Dëddug bàmba ga ak diineem ja bijjaaw ba yàqu ko Te diineem ja ak maandoom ga am-am ba dàqu ko Te xam-xam ba ak sellal ga sañ-sañ ba yàqu ko Boroom saahir ak baatin la moo tax nu topp ko  Lilee tax ma wuuteek gaa yu rëy yiiy sewal wolof Wolof yaa ngi semmal naar yi daa jàng bay waliif Sëriñ Bàmba moo gën naar ya jàngoon ba wann lef Ñu weex ñaa ngi koy raamal ñu ñuul ñaa ngi daw di jëf Sëriñ bee fi feeñal ceex gu gànnaar ga amti ko    Dugoon ak melow Seex Bàmba baaxug wolof du feeñ Nde moo mel melow yonnen ba waa Màkka daa ko jiiñ Muhammadu habdul laahi ngir aw banam la xeeñ Da daa làq ay daahif di fat lawbe yaak i seeñ Ku ñëw yóbb may goo xam ne seen maam ya amti ko  Adunyaa ngi mel new fel fi moom mbaate dëññu teeñ woroom ay tëndëñ xàmmeewu leen ak woroom i téeñ Lilee tax mu daa tuubloo dammeel ak maxaak i teeñ Ku mel nii ku am leek moom na leen wóor ne yaa ko tooñ Du tooñ nit te boo tooñee mu jéggal la tin la ko  Amul jàmbur ak mbokk ak mag ak ndaw ci aw meloom Wurus mbaate xaalis mbaa bëy ak xar nag ak galéem La daa buub di jox ñay laaj du kuy néggandeek a leem Fu waamew ngëneelam sébbi buñ sepplee nga luum Te loo laaj lu rëy rëy rëy mu fab loola jox la ko    Melow Bàmba wa ak xarbaax ya jaaxal na gaa yi biir Ba ñoñ kaw ña ak ñoñ suuf ña naa Yàlla yaa di buur Lilee tax wolof ya ak naar ya way-baax yi yépp buur Di xaadam yu ànd ak moom mu far soppi leen i buur Na leen wóor ne Bàmbaay waane kum sopp sopp ko  Gisal saahiras gaayam yi daa war ci naaru góor Mu teg cay wata ak luy naaw Suleymaan la am ci nguur Ñu naa déet mu jël waa Mbàkke def leen ñu diy lingeer Mu far xotti Mbàkkeek Daaru ay mbedd ñuy bëngéer Saxaar gaa ngi dem Tuubaa ku dawtil ba teggi ko  Kajoor ak Bawal Siin Saalum ak Fuuta ak Jolof Ña ngay wal-wali jëm Mbàkke jàppoo xëlëf-xëlëf Te ñoo yay ne Mbàkkee aaye buur Yàlla moo ko def Ku dof bay gannaawal Bàmba nee leen ko mooka dof Su tuubul ba dee dem naari jaanam ya màtt ko    Faral noppi yaw Muusaa ngir ag gumba ràññeewul Guddeek bëccëg ak leer ak lëndëm gët ya gimmiwul Borom xol bu gumbaa raw borom gët yu fettagul Yëral "hajji, laa tahmaaŋ" fa wuy xol bu mar-maral Maneeful a wommat kooka ngir tum ba yotti ko  Jullil nag ci yonnen ngën ci kuy doomi haasimi Te mooy baayi ibraahiima tey baayi xaasimi Te moo tax boroomam bind kuy doomi aadami Halayhi salaatul laahi ba kun bi xaatami Mahal aali wal ashaabi yaaram ya wax na ko Assalaamu alaykum mbokku juliit yiBismillaahi Raxmaani RaxiimAllaahumma salli alaa Sayidinaa wa Mawlaanaa Muxammadin wa alaa aalihii wa saxbihii wa sallama tasliiman wa man tabi’ahum bi ixsaanin ilaa yawmi diin.Téere bii li ko sabab mooy fas yéene barkeelu ci tool bi kenn dul bay ba jeexal ko, booy wàcc keneen di dikk wéyal ligéey bi, tool boo bu mooy Lis-laam. Tay jii la tool bi gën a soxla ay boroom xam-xam yu takkaayu ba dëgër, làmboo pas-pas bu dëppook Sunna Yonent bi Sallalaahu alayhi Wa Sallam, tay tam la tool bi gën a  yaatu, ci la jamono gën a nekk ci ag mujjam, nga xam ni topp sa bakkan ak jaamoo sa Boroom ni nga ko gërëmee yaatu na lool. Saa su ne yaa ngi gis ay jumtukaay yu yees ak i jëfandikukaay yoo xam ni jullit bu far-luwul dëgg di na la sank jëmee la ci nga xemmeem léen fàtte la taxoon sunu Boroom wàccee la ci kaw suuf sii di ab jaaruwaay ci kenn ku ne ci nun, kër ga dëgg mooy allaaxira. Sunu Boroom mi ngi wax ak nun ci alquraan ni wamaa xalaqtul jinna wal insa ilaa liyaxbuduunii, Bu nu bindee jaamoo tax, su ko defee jaamu gi da fay tege ci xam-xam lu ko moy du ko nangu te jaamu gu sunu Boroom nanguwul du ag jaamu, liy sabab mu nangul la ko mooy nga fexe mu dëppook ni mu la ko santee, loo lu Yonent bi SaWS moo nu ko jàngal ci Sunna moo tax Sëriñ Tuu-baa radiyallaahu anhu wax na ni rajaa’u jannatin bilaa taa’aati bi sunnatil maaxii xuruurun yaati, yaakaar àjjana ci lu dul toppee Yàlla ci Sunna Yonent bi SaWS woreel la.fiq mooy àtte jëfu jullit, am na ñu koy woo wee Sariyaa nga xam ni boo toppee cosaanal baat bi di na la tektal ag dégg walla ñaw ci xam-xam, ci tënk xam-xamu fiq mooy yoon wi ab jullit war a awale jëfam ngir mu dëppook Sunna.Moo tax ab jullit fàwwu mu tënku ci ab mazhab mooy ab ngér, di ngay dégg ngéru Maalik, ngéru abu Xaniifa, ngéru Imaamu chaafii, ngéru Imaam Xanbal… am na yeneen waaye yii da ñu cee gën a ràññeeku, nun fiq bi nu indi ci téere bii yépp noo ngi ko tektaloo ci bu imaam Maalik radiyallaahu anhu mi ganee woon jamono Medin, bokk na ci ñi sunu Boroom defal ag xam akug ràññee ci xadiisu Yonent bi SaWS. Téere yi ñuy faral di tektaloo ci ngéru imaam Maalik mooy Al Muwatta mooy téere bi ñu njëkk a taalif ci xadiis ak fiq ñeel lislaam ak Mudaawana nga  xam ne àttey Imaam Maalik la ñu ciy siiwël, ki ko dajale mooy ab ndongoom bu ñuy wax Sahnun Ibn Sa’iid.Lu jëm ci mbiru farata yi ak sunna yi ak wàllu iimaan, islaam ak ixsaan, Tazawudu sixaar bu Seexul Xadiim (ra) la nu léen ciy indil ci ni ko Sëriñ allaaji Mbàkke ibn Sëriñ Mustafaa absa tënkee, am na yit ci biir téere bi lu bàyyee-koo ci Jawharu Nafiis ak Majmahu Nuurayni, ba tay am na ci lu nu jëlee ci Risaala, Laxdariyu, Ibn Achiir ak Qurratul Ayni bu Sëriñ Su’aybu Mbàkke.Ngir lu gën a wéral jàngale yi nu léen indil ci téere bi, mbooleem àtte yi nu jukkee ci téere yi nu lim sank noo ngi ko toppee ci ay firi Sëriñ abdu raxmaan Mbàkke ibn Sëriñ abdu Xudoos, boroom xam-xam bu laabir te woyof, am na ci tam loo xam ni ci ay firi Sëriñ Xaadim Mbay la nu ko toppee, moom it muy ku rafet xam-xam te amug dégg.Noo ngi sant sunu Boroom ci tawféex gi mu nu defal ba nu doon ay jullit, di ko ñaan mu kàttanal nu ba nu mottali téere bi te lépp dëppook ngërëmam te bu nu ci gis sunu bopp benn yoon.wuuteg li ñu sib ci sariyaa ak li ñu sib ci ngér : makruuh shar’ii ak makruuh irshaadii mazhabiiBoroom xam-xam bu ñuy wax Muxammad ibnal Busir nee na bépp jullit bu bëgg a topp diine war na xam li ñu sib ci wàllu Sariyaa ak li ñu sib ci wàllu ngér nga xam ne boo ko waccee du la jural genn tagg wala ngëneel te nekkul loo xam ne def ga daa bon, masalan ubbikoo Bismillaahi ci julli booy jàng faatixa. ci ngéru Imaam Maalik sib na ñu ubbikoo ko ci jullig farata, naka noo nu wax assalaamu alaykum wa raxmatulaa ci ndeyjoor ak ci càmmooñ ci sëlmël, farata la ci ngéru imaam Xanbal waaye kiy topp ngéru imaam Maalik buy julli moom kepp walla muy ilimaan benn yoon la koy wax ca kaw ca ndeyjooram, terewul mën na wax assalaamu alaykum ci ndeyjooram ak ci càmmooñam ndax ñaar i àtte yi xadiis wéral na ne Yonent bi SaWS def na léen. Naka noo nu sadl nga xam ne mooy yoor say loxo, bu dee xabd nga xam ne mooy aj say loxo dajale léen ci sa dënn sib na ñu ci kiy topp ngéru imaam Maalik mu def ko ci jullig farata. Lenn ciy Boroom i xam xam wax na ñu ne bu dee maalikii bi da fay ragal ay woroo, sopp na ñu ci moom mu def ko su yaakaaree ne jëfandikoo gi di na dajale xol yi.Li ñu sib ci Sariyaa moom moytu ga di na jur ag pay te def ga du bàkkaar, da ñu koo sib rekk cig dëppoo.Xàmmee ñaar yii lu am solo la ngir jullit bañ a sànni loo xam ne wér na ne  Sunna la ci boole gu mu ko boole ci ñaareelu xaaj bi.Cosaanu Fiq AlquraanSunu Boroom wax na ci alquraan ne nit ñi ak jinne yi bu ñu dajewoon te mankoo ngir ñu indi lu mel ni alquraan du ñu ko mën doonte da ñuy di-mbëlante.alquraan kàddu sunu Boroom la gu mu waxyu Yonent bi SaWS jaaree ko ci Sayidunaa Jibriil, darra soppeeku wu ci, kenn yokku ci darra kenn wàññi wu ci darra ba mu wàccee ba tay jii, karaama la  guy sax dàkk ci wax ju rafet ak xam xam. alquraan ñépp lay waxal ci jamono ju ne.Wax na ci sunu Boroom, ci luy tax nu xam ci Moom darra, làmboo na ay ndigël, ay tere ak i taarix yuy jàngal jullit ak di ko yee ci ni mu war a dundee ci kaw suuf, li mu fi war a def ak li mu war a jomb. Làmboo itam moom alquraan ay mbóot yu yaatoo yaatu yuy junj wàllu baatin nga xam ne mbiru xol la.Dajale gi mi ngi amee ci jamonoy xilaafag Sayidunaa Usmaan.aaya bu ci ne am na xew-xew yu ko taxoon a dikk nga xam ne moom la nu duppee sababu nuzuul (li sabab wàcc gi), xam léen di na la jàppandalal nga gën a xam alquraan.Boroom xam xam yi tënk na ñu aaya yi wàcc ci alquraan ci ñaar i xaaj :aaya yi wàcc Màkka : mooy aaya yi nga xam ne da ñu wàcc Màkka njëkk gàddaay gi, bokk na ci seen jubluwaay mooy xamal jullit bi Boroomam bëg-glóo léen ko te bañ koo bokkaaleek darra. aaya la yuy wax ci wàllu ngëm, pas-pas, sàkkug mbindéef yi ak kennug Yàlla.aaya yi wàcc Medin : mooy aaya yi wàcc ginnaaw gàddaay gi, di na ñuy jàngal jullit yi ponk i ngëm ak nees di jaamoo Yàlla, di wax ci wàllu doxalin ci réewu jullit, di soññe ci woo nit ñi jëmee léen ci seen Boroom, jàngale itam teggin yi ab jullit war a doxee ci jënd ak jaay ak ci wàllu jëflante.Suko defee ci wàllu taxawaay bi aaya yi am, mënees na nu seetluNasiix ak Mansuux mooy aaya bu ñu folli ak bi ko folli. am na ay aaya yu nekk ci alquraan te li ko waral mooy jamono ji muy wàcc jàngale gi foo fu la tol-loon waaye jëfandikoo gi wéy na ci wàllu àtte ci diine. Naka noo nu am nay aaya yu sunu Boroom yenkewaloon Yonent bi SaWS, saxaaba yi jàng ko di ko jëfee gin-naaw bi sunu Boroom folli ko waaye mënees na ñu koy jëfandikoo ci wàllu àtte. Misaal ci wàllu aaya bu folleeku ak bi ko folli : (coran, , ) ginnaaw bi aaya bi wàccee am nay saxaaba yu bàyyi naanum sàngara am ñoo xam ne da ñoo wàññi. Ginnaaw ga la aaya dikkaat ñaaxe ci ñàkk a jëfandikoo sàngara, digël jullit yi ñu bañ a jege julli te fekk ñu màndi, te njëkk ak wàccam, tere goo gu nekkuloon lu bér te leer ci wàllu sàngara : (coran, , )Ginnaaw bi, bi nga xamee ne ngëm gi gën naa dëgër ci xol yi, ci la aaya wàcc tere tere gu dog naanum sàngara ak i po folliwaale aaya bu njëkk bi : (coran , -)Muxkam ak Mutasaabih : am nay aaya yu leer te bér ak yoo xam ne dégg gi di na aajewoo ndimbëlu sunu Boroom lu mel ni : mooy aaya yi lënt làmboo ay déggin yu wuute.Li ci mat a leeral mooy ku ci dajeek aaya bu xaw a jéggët, xam ga delloo ko ci sunu Boroom bi ko wàccee, terewul dees na gëm aaya bi te bañ a jéem a xóotal ak di ko sàkkoo firi ba mu nuy tàbbal ci njuumte. Sunu Boroom wax na ci alquraan ci wàllu aaya yu lënt yi : aaya alquraan yi ñi ko war a firi ñooy ñi nekk kàngam ci wàll wi, xam li sabab seenug wàcc te am xam-xam akug ràññee ci saayir ak ci baatin.xadiisXadiis mooy jàngale jëf walla kàddu Yonent bi SaWS walla lu ñu wax walla ñu jëf ko ci kanamam te dàqu ko. Mbooleem xadiis yi nga xam ne tukkee na ci Yonent bi SaWS mooy sunnaam. Seenug dajale ci mbind ñi ngi ko def ginnaaw bi Yonent bi SaWS nelawee niki alquraan, saxaaba yi da ñu ko daan mokkal di ko jottalante ci làmmiñ ak nopp, wax na ñu ci yenn nettali yi ngir ragal ag jaawale ci diggënte alquraan ak xadiis, Yonent bi SaWS da fa terewoon ci njël-béenu woote gi ñuy bind xadiis yi tay bind alquraan ji kepp, ginnaaw ga la ko soog a digle, fekk saxaaba yi gën na ñoo amug ràññee ci ñoom ñaar.Moo tax téere yi njëkk a dajale ay xadiis mi ngi amee ci jamonoy Umar ibn abdal aziiz, ci la ñu tànnee xadiis yi am delluwaay bu wér ci Yonent bi alayhi salaam ngir mën léen a yaatal ci xeet wi. Duppee léen ay Musnad, yokk ci turu saxaaba bi jottali xadiis bi : Musnad abubakr, Musnad abu Hurayra…abu Hurayra wax na ñu ne li mu dajale ciy xadiis ëpp na fukk i junni Yal na nu ko sunu Boroom fayal. Moom mooy ki ëpp lu mu jottali ciy xadiis ci saxaaba yi, ab taalibeem bu ñuy wax Hammam Ibn Munabih siiwël na ci yu bari dajale léen ci ab téere bu mu duppee Sahifat Hammam. Al Muwatta bu imaam Maalik mooy ñaareelu téere bi làmboo ay xadiis ginnaaw téereb Hammam bi. am na itam Al Musnad bu imaam Xanbal làm-boo na ay xadiis yu bari te da fay ber saxaaba bu ne ak xadiis ya mu indi.am na ñaar i téere yu Sunniyu yi fonk lool mooy Saxiixu Buxaari ak bu Muslim nga xam ne doo ci fekk lu dul ay xadiis yu wér.Buxaari wax na ñu ne déggoon na lu mat   xadiis, wattu lu mat   xadiis, Saxiixam bi boo waññiwul xadiis yiy dellusi, am na lu mat   xadiis, loo lu doy na tektal ne ci ag tànn gu kawe la dajalee xadiis yi ci ne.Su ko defee ngir mën a jàngat tolluwaayu wérug ab xadiis dees na bàyyi xel ñaar i mbir :Isnad gi (càllalag jottalikatu xadiis bi) : gëstu ko di na ñu may ñu mën a xam ci xadiis darra ndax wér na am déet, ci xam gi ngay xam seen i pas-pas ak seenug dëggu, su amee genn lënt ci càllala gi dàqeef ko, mel ni nga gis ñu ne diw jëlee na ci diw mu jëlee ci Yonent bi SaWS te fekk ñoom ñaar fekkante wu ñu jamono.Matn gi (kàddu gi ci boppam) : Dees na ràññetle Xadiisul Qudsi nga xam ne sunu Boroom moo ko yenkewal Yonent bi SaWS ci lu amul benn jaaruwaay ag Xadiis Nabawii miy jàngale ay kàddu, jëf ak yu ñu def ci kanamam te dàqu ko.Moo tax séddëleef na xadiis yi ci wàllu maanaa ci :Saxiix (wér) : xadiis wu jub, am càllala gu amul genn lënt te ci ñi mu jaar ñépp nekk boroom pas-pas yu wér.Xasan (rafet) : Jaaruwaay gi dese naa leer ni xadiisu saxiix yi wéree waaye maanaa mi mu ëmb dëppoo na ak jàngale Yonent bi SaWS, ñi ko jottali tam nekk ñuñ xam te leer.Da’iif (lompoñ) : Mooy xadiis yi nga xam ne jaaruwaay wi mënees na ñu cee sikk sàkka, maanaa mi mu ëmb itam lënt lool moo tax xadiis yu bari yi ñuy dàq fii la ñuy dugg.Su ko defee xadiis saxiix ak yu xasan kepp la ñuy jëfandikoo ci wàllu àtte ak yoonal ci ngér yi.TawasulDi na am solo lool nu indi lay yiy saxal tawasul nga xam ne mooy jokk sa ñaan gi ngay ñaan sa Boroom ginnaaw bu mu la leeree ne Moom kepp mooy maye, ci darajay Yonent bi SaWS walla kenn ci mag ñu baax ñi. alquraan, Xa- diis, ba ci dundu ñenn ci ay saxaaba saxal na ne lu wér te mat di jëfandikoo la doonte am nay jullit yu koy dàq di wax ag ñàkk a wéram ci diine.Ay aaya yu bari ak i xadiis wéral na ñu ko .Ñaan Yàlla ci darajay Yonent bi SaWS walla ngay sàkku barke ci moom (Ta-baruk) lu am solo la te mat di def ndax di na tax nga gën di jege sa Boroom, di na maye ngërëmam it, du lu xaraam walla ag bokkaale ni ko ñenn ñi njortee. Yàlla sunu Boroom mi ngi wax ci alquraan, yahuud yi da ñu daan xeex ak ñenn ci arab yi rawati na ñi dëkkoon Ye-men (aws ak Xasraj) njëkk lislaam, ñoom yahuud yi da ñu daan ñaan Yàlla ci darajay seen Yonent yi fi jiitu Seydinaa Muxammad SaWS ngir mën a daan. Su ko defee ginnaaw bi sunu Boroom yónnee Yonent bi SaWS ñu weddi ndax ag ñàkk a nekkam yahuud ni ñoom, ci aaya bii sunu Boroom weddi ga lay ŋàññ waaye du tawasul gi. Li ci gën a mat a leeral mooy yaw miy ñaan leer na la ne du ci ki ngay def tawasul moo lay may, Sunu Boroom mooy nangu ñaan te gin-naaw bi waay ji di dund ak lu mu baax-baax doo ko tàllal say loxo ne ko defal, da ngeen daan ànd tàllal seen i loxo Boroom Kun, kon doo nég ba mu génn àdduna nga di ko ñaan ginnaaw bi muy dund sax defoo ko.Umar ibnul Xattaab nettali na ne Yonent bi SaWS nee na bi sunu Maam aadama juumee moy Boroomam da fa wax sunu Boroom ne ko maa ngi lay jéggalu ci darajay Seydinaa Muxammad SaWS, sunu Boroom ne ko noo xa-mee Muxammad, aadama ne ko bi nga ma sàkkee, bi ma yëkëtee sama bopp da maa gis ñu bind ci sa gàngunaay gi Laailaaha ilalah Muxammadu rasuulu-laahi ma xam ne ki nga jël aw turam dendale ko ak sa bos mënul a nekk ku dul ki gën ci mbindéef yi.Lu saxaaba yi daan jëfandikoo la, ci jenn jamono ju maral amee ngir ag ñàkk a taw, Bilaal da fa dem ci fi ñu deñc Yonent bi SaWS ngir ñaan Yàlla jokku ci darajaam, wax na ñu ne ginnaaw ba daa gént Yonent bi SaWS mu ne ko nuyyul ma Umar ne ko di ngeen am li ngeen bëgg insaa allaa. am na bis itam ci jamonoy maral Sayidunaa Umar ñaan sunu Boroom mu wàccee ndoxam ci darajay abbaas baaytaxu Yonent bi SaWS, sunu Boroom may léen taw mu bari. Imaamu chaafii daan na wax ne bu amee soxla da fay julli ñaar i ràkkaa siyaareji bàmmeelu abuu Xaniifa ñaan fa soxlaam te nee na balaa yàgg mu faju.Buxaari mi ngi nettali ci saxiixam ñett i nit yu ab doj tëjoon ci ab xunt, ñu ñaan Yàlla jokk ko ci seen jëf yu ñu njoort ne sell na, Yàlla nangu seen ñaan. Moo tax muy Xanbal, Maalik, chaafii ak abuu xaniifa ñoom ñépp saxal na ñu wérug tawasul.Ku yàgg a yër mbindum Sëriñ Tuubaa radiyallaahu anhu tam di nga ko ciy gis bu baax ndax lu muy jëfëndikoo la ci xasiida yu bari.NdogalSëriñ Tuubaa qaada lahuu Laahu maaxtaara lahuu mi ngi nuy jàngal ca Majmahu Nuurayni ne gëm ndogal ñett i xaaj la, bu njëkk bi mooy nga gëm ne lu am ak fu mu amee Yàlla xam na ko te moom la neex mu am wuuteek «Alxadariyatu» ñi nga xam ne da ñuy wax ne ndogal yi ginnaaw bi mu amee la ko sunu Boroom doog a xamee noo nu, ñoo ñu ay yéefér yu wér la ñu ñoo ñu sax laataa Imaam chaafii di génn àdduna jeex na ñu tàkk lu mat juróom ñaar fukk i Yonent rëbb na ñu léen, Yonent bi salalaahu ta’alaa alayhi bi aalihii wa saxbihii wa salama nee na bu ñu tawatee bu léen léen seeti, bu ñu faatoo bu léen fa teew. ñaareel bi mooy nga gëm bu wér ne Sunu Boroom moo bind nit ñi ak seen i jëf wuuteek «Muhtazila» yiy wax ne Sunu Boroom moo bind jaam bi waaye jaam bi mooy bind jëf i boppam, ñoo ñu seenug kéefér am nag wuute waaye alquraan weddi na léen ci ay barab yu bari mel ne «wallaahu xalaqakum wa maa tahmaluun» (Yàlla moo léen bind, bind seen i jëf) ak “wallaahu xalaqa kulu chay’in” (Yàllaa bind lépp) ak ci yeneen i barab. Ñetteel bi mooy nga gëm ne yiw ak ay ñaar i mbindéefu sunu Boroom la ñu wuuteek «Almaanawiyatu» ñi topp Maaniyu fenkat boo bu di wax ne lëndëm moo bind ay, alquraan weddi na ko bi mu nee «wa ja’ala zulumaat wa nuur» (Moo def lëndëm ak leer). Su ko defee Sëriñ bi teg ci ne ñett yoo yu ku ko gëmee noo nu ab jullit la ku ko gëmeewul noo nu ab yéefér la.Su ko defee lu jëm ci wàllu gën a yaatal ci mbiru jàngale àtte yi aju ci ii-maan islaam ak ixsaan da nu léen di indil Tazawudu Sixaar bu Seexul Xadiim ci tënk wi ci Sëriñ alaaji Mbàkke ibn Sëriñ Mustafaa absa def tàmbalee  ko ci muqadama gi. Tënku Tazawudu sixaarSëriñ bi qaada lahuu Laahu maaxtaara lahuu day dénkaane fii ag njub te mooy tàmbalee  ci jàng ginnaaw boo mokkalee alquraan di ko jàng ak di moytu jotaay yi ñuy jëwee walla ñu fay wax lu mën a jëmee ab taalibe ci lu dul lu baax tey toog ak koo xam ne waxtu wu ne day jaamu Yàlla di digle lu baax di tere lu bon, képp ku gaaw cig ndawam aw ci yoon woo wu, bu doonee mag di na  noppalu lool waaye ñépp amu ñu tawféexu defee ko noo nu, ku amul tawféexu loo lu yitam bu tuubee dellu ci Yàlla sunu Boroom bu wér di dundal ay waxtoom bàyyi lépp la mu daan def mën naa dem ba am ag mat, am la mu bëgg lépp. Sëriñ bi nee na laabire gii su ngeen ko jëfee di ngeen am sa’aadatu daarayni.xaaj i DiineSëriñ bi qaada lahuu Laahu maaxtaara lahuu nee na diine ñett i xaaj la, iimaan, islaam ak ixsaan, iimaan mooy nga gëm Yàlla ak téeréem yi yépp ak yonentam yi yépp ak malaakaam yi ak ndogalam yi ak bis peñc.Gëm yàllaSëriñ bi qaada lahuu Laahu maaxtaara lahuu nee na ni ngeen di gëmee sunu Boroom mooy gëm ne am na te moo fi jiitu lépp te du fi jóg te nuróowul ak menn mbindéef te ku doylu la ci boppam, aajowoowul jëm ci kenn te kenn ku ne ak lenn lu ne aajewoo na jëm ci Moom te it Kenn la ku amul kenn ku ko ñaareel ci jëmmam walla jëfam wallay waxam walla wenn meloom, ku am kàttan la koo xam ne balaa darraa xew da koy bëgg te na mu ko bëggee lay amee, ku am xam-xam la kog réeréewul darra, mbooleem li nu nekkee ak li nuy bëgg a nekkee darra umpu ko ci, day dund, day dégg lu kawe ak lu suufe, di gis lu nëbbu ak lu feeñ, di wax.Sëriñ bi qaada lahuu Laahu maaxtaara lahuu nee na li jomb ci sunu Boroom te mooy li mënul a am moo di ag ñàkk, ñu naan Yàlla am na te amul ak sosu nga xam ne mos naa ñàkk ginnaaw bi mu am walla darra am te neexu ko walla ameewul na mu ko bëggee walla muy tëx walla mu tëlee wax walla mu ñàkk a xam walla mu gumbë walla mu réerée darra walla muy faatu, li nga xam ne mën naa am ci Moom mën a ñàkk mooy def ak dindi, mbooleem li ngay gis walla mu toq ci sam xel daa dagan ci sa Boroom, bu ko neexee amal ko bu ko neexee ñàkkal ko, bu loo lu jàllee nga xam ne tektalu ñaar fukk i melo yii ma nga ca Mawaahibul Quduus bi Sëriñ bi woy loo lu moo tax indiwaatuko fii.Gëm Malaaka yiSëriñ bi nee na ni ñuy gëmee malaaka yi mooy ñu gëm ne am na ñu, sunu Boroom moo léen bind ci leer kese, ba tax du ñu moy Yàlla, du ñu lekk, du ñu naan, du ñu xayta, du ñu tuur ndox, waxtu wu ne da ñuy sàbbaal sunu Boroom.Gëm téere yiSëriñ bi qaada lahuu Laahu maaxtaara lahuu nee na ni ngay gëmee téere  yi mooy nga gëm ne sunu Boroom moo léen wàccee, mbooleen li ci nekk lu wér la te xam ne mat na ñu téeméer i téere ak ñent, Sayidunaa aadama fukk i téere ñoo wàcc ci moom ndax ñoom da ñu daan guddu fan, Sayidunaa Siisa doomam juróom fukk i téere ñoo wàcc ci moom, Sayidunaa idriis fanweer i téere ñoo wàcc ci moom, Sayidunaa ibraahiim miy xaritub Yàlla fukk i téere ñoo wàcc ci moom, Sayidunaa Muusaa Tawreet moo wàcc ci moom, Sayi-dunaa iisaa Injiil moo wàcc ci moom, Sayidunaa Daawuud Zabuur moo wàcc ci moom, Sayidunaa Muxammad Alquraan moo wàcc ci moom alayhimu sa-laatu wa salaam.Gëm Yonent yiSëriñ bi qaada lahuu Laahu maaxtaara lahuu nee na ni ñuy gëmee Yonent yi alayhimu salaatu wa salaam mooy nga gëm ne Yàlla moo léen yónni, gëm itam li ñu indaale mu jóge ci sunu Boroom, gëm itam ne ab Yonent du fen, du wor, du ñàkk a wax li ñu ko yónni, lu mu wax dëgg la, du def lenn lu xaraam walla lu ñu sib, lu mu metti-metti tam li ñu léen yónni di na ñu ko wax, lépp loo xam ne bu léen dalee du ñu léen daw walla ñu léen di xeeb mën na léen a dal, di na ñu jaay, di jënd, di takk soxna. Li nga xam ne mooy xamle dëg-galug Yonent yi mooy kéemaan yi sunu Boroom feeñal ci ñoom muy taxaw taxawaayu kii lumu wax maa ko ko waxloo, limub ñi Yàlla yónni mat na ñu ñett i téeméer ak fukk ak ñett boo ci boolee ñi Yàlla soloo maanaam xamal léen xam-xamu Yonent te yónni wu léen di na ñu mat téeméer i junni ak ñaar fukk i junni ak ñent i junni.Gëm bis peñcSëriñ bi qaada lahuu Laahu maaxtaara lahuu nee na ni ñuy gëmee bis peñc mooy nga gëm ne bis la buy ñëw ci lu dul sikk, mbooleem la ñu wax ne di na fa am yitam nga gëm ko mel ne dekki gi ñuy dekki ak natt ga ñuy natt sunuy jëf ak déegub Yonent bi salalaahu taalaa alayhi bi aalihii wa saxbihii wa sala-ma, ku ca naan doo tu mar ak siraat di ab yoon bu tege ci kaw sawara ñu koy jéggee keem sunuy jëf yu baax, am na ñu fay gaaw ba mel ni ag melax, am na ñu fay am ay at, war na yitam ñu gëm rammug Yonent bi salalaahu taalaa alayhu bi aalihii wa saxbihii wa salama day rammu ñépp ëllëg loo lu mooy ñaan gi muy ñaan Boroomam mu àtte jaam yi, naka noo nu xisaab war na ñu koo gëm, ab jaam lu mu def lu mu tuut-tuut ba toll ni xollitu tàndarma wala mu gën koo tuut Boroomam di na ko ko won fay ko ko, su ko defee ñu xam ne daa am ñaar i bis peñc, bu ndaw ak bu mag, fi mu ne kuy waaj a faatu mi ngi dégmël bis peñc bu ndaw bi, foo fee la ñu koy laajee ndax gëm na Yàlla walla  déet, foo fee la ñu koy tàmbalee mbugël, foo fee la ñu koy tàmbalee xéewale bu dee ku jëm àjjana, saa su ñépp dekkee bis peñc bu mag bi daa di taxaw, foo fee la ñuy tàbbee sawara walla àjjana.Gëm NdogalSëriñ bi qaada lahuu Laahu maaxtaara lahuu nee na ni ñuy gëmee ndogal mooy gëm ne lu am Yàllaa ko dogal moo xam lu baax la ci yaw walla leneen, moo xam lu neex la walla leneen, darra mënul a am ci lu dul nammeelu sunu Boroom mooy dogal lépp, ba ci aw xob sax du wadd fi suuf te sunu Boroom xamu ko te fekk mu bëgg ag waddam fi suuf, sàkkaa leneen. Menn mbindéef mënul a amal darra. Ndogal i sunu Boroom yi ñaare day fekk ku sunu Boroom bëgg mu koy indil li mu bëgg ci lu dul benn nëx-nëx, safaanub ku mu ko bëg-galul wal’iyaazu billah.IslaamSëriñ bi qaada lahuu Laahu maaxtaara lahuu nee na lislaam mooy juróom yii, tudd Yàlla te mooy wax Laailaaha ilalah Muxammadun rasuulullaahi sa-lalaahu ta’alaa alayhi bi aalihii wa saxbihii wa salama ak julli ak woor ak natt asaka ak aj Màkka, Sëriñ bi nee na mbooleem lu nit di wax baat boo bu moo ci gën, ku ko taqoo te di ko teewlu di nga am tuyaaba ju rëy te doo am benn nëx-nëx.Julli juróomSëriñ bi qaada lahuu Laahu maaxtaara lahuu nee na julliy juróom farata la ñu, sax na ñu ci tuddug alquraan ak ci sunnas Yonent bi salalaahu ta’alaa alayhi bi aalihii wa saxbihii wa salama, fóore yépp dëppoo ci, ku ko bàyyi ngir weddi ne sunu Boroom farataalu ko da ñuy jàpp ne daa murtad, daa génn ci diine, da ñu koy tuub loo ñett i fan bu tuubul ñu ray ko, bu ñu ko rayee du ñu ko sang, duñu ko sàng, du ñu ko jullee, du ñu ko suul ca armeelu jullit ña, alalam du ñu ko donnu ci soxlay jullit ñi la ñu koy jëmële.Sëriñ bi qaada lahuu Laahu maaxtaara lahuu nee na ku nangu warug julli ba noppi du julli te amul benn ngant, da ñu koy xaar ba waxtu wa sës ca ba mu ko waxee, bu julliwul ba waxtuw daruurii ja des benn ràkkaa boo xam ne faatixa sax du ko ca mën a jàng, bu  julliwul yoon ray ko te bu dee réccu naan bàyyi léen ma di naa julli, kenn du ko bàyyi, di na ñu ko sang, sàng ko, jullee ko waaye ku siiwee mbaax du ko jullee, bàmmeelam itam du ñu ko maasale, dañu koy yëkëti.Laab Sëriñ bi qaada lahuu Laahu maaxtaara lahuu nee na laab sax na ci alqu-raan ak sunna, mbooleem boroom xam-xam yi maase ci, ku ko bàyyi ci lu dul ngànt da ñu koy ray rayug gétën ndax julli mënul a am te laab jiitu wu ko.Sëriñ bi qaada lahuu Laahu maaxtaara lahu nee na Imaam awfii radiya-laahu ta’alaa anhu nee na ku julli na mu war a jullee te xamul farata yi, xamul sunna yi, xamul àtte yi ag julleem du baax, naka noo nu ku jàpp walla mu sangu farata walla mu aj walla mu joxe asaka walla mu def leneen, moy na Yàlla, moy na Yonent bi salalaahu ta’alaa alayhi bi aalihii wa saxbihii wa sa-lama waaye li gën a wér mooy képp koo xam ne jàpp na walla mu julli walla mu sangu farata walla mu def leneen te ba mu koy def am na yéeney def li ko Yàlla digël, jëfam baax na moo xam julli la walla koor walla jàpp walla leneen, moyul Yàlla moyul Yonent bi salalaahu ta’alaa alayhi bi aalihii wa saxbihii wa salama, teewul nag mu xaraam ci mukkalaf mu ne muy def darra te xamul la ca Yàlla àtte, loo loo tax ku xamul laajul tooñ na boppam, alag na boppam. ci biir loo lu Sëriñ bi jàll na wax la melow njàpp ak melow sangu farata ak melow julli, ne la melow julli mooy rukkoo yi ak sujjood yi lépp mat nga xam ne fu ñu war a toog ak fu ñu war a dal fu ne toog nga fa, dal nga fa, tari nga itam li nga war a tari lépp.Melow jàpp mooy nga raxas say loxo ba ci say tikkujara ñett i yoon, galaxn-diku, saraxndiku ñett i yoon, fiiru noo nu, raxas sa kanam ñett i yoon, raxas say loxo ba ci say coñc ñett i yoon, bu ci ne ndeyjoor mooy jiitu, masaa sa bopp, delloowaat masaa ba, masaa say nopp, raxas say tank.Melow sangu farata mooy nga wut ndox mu laab, toog ci barab bu laab jublu penku, raxas say loxo ba ci say tikku-jara ñett i yoon, raxas li la taq ci sobe lépp, foo fee nak ngay yéenee sangu ga, daa di jàpp njàppum benn-benn te mooy cër bu ne nga raxas ko benn yoon, xaliil sa karaw i bopp ba mu gën a set, nga selandi ko ñett i yoon, daa di dëngal sa noppu ndeyjoor ak bob càm-mooñ bu ci ne nga raxas ko ba mu set, daa di raxas sa doq ak li ko wër, daa di tàmbalee ca coñcal ndeyjoor raxas mu wuti wóom ba, bu càmmooñ noo nu, daa di tàmbalee ca wóomub ndeyjoor raxas mu wuti dojar ba, bu càmmooñ noo nu, daa di raxas sa ginnaaw, daa di raxas sab dënn, daa di raxas sa biir.Sëriñ bi nee na faratay julli fukk ak juróom la ñu :Yéene mooy fas julli gi ci sa xol bañ koo tuddKàbbar bi ngay njëkk a kàbbarJàng faatixa ci ràkkaa bu ne boo dee imaam walla kenn kuy julli Taxaw ngir kàbbaru armal bi te mooy bu njëkk biTaxaw ngir jàng faatixarukkoo ba sa bopp tolloo ak sa ndigg nga tàllal say bëtu wóomSiggi ci rukkooSujjóodSiggi ci sujjóodYéenee roy imaam boo dee ku ñuy jiiteToftale julli gi ni ñu ko xameeDal mooy boo rukkoo wala nga sujjood walla nga def leneen nga ne fa tekkYemoo te mooy boo siggee sa cër yépp dellu fa ñu nekkoonSëlmël te mooy  wax assalaamu alaykumToog gi ngay toog di ko waxSunnay julli fukk ak juróom ñent la ñu :Liqaam, doo ci taxaw xanaa sa baat jeex nga jëlaat kàttanSaar wi nga teg ci faatixaTaxaw gi ngay taxaw di ko jàngBéral te mooy wax ca kaw ci suba, timis ak geeYelu te mooy wax ci suuf ci tisbaar ak tàkkusaanKàbbar bu dul bu njëkk biTaaya ju njëkkTaaya ju mujj Taaya : attaxiyaatu lilaahi, azaakiyaatu lilaahi attayibaatu salawaatu lilaahi, assalaamu alayka ayuha nabiyu wa raxmatulaahi ta’alaa wa ba-rakaatuhuu, assalaamu alaynaa wa alaa ibaadilaahi saalixiin, achhadu an laailaaha ilalah waxdahuu laa chariika lahuu wa achhadu ana Muxamma-dan abduhuu wa rasuuluhuuJotaayu taaya ju njëkk Jotaayu taaya ju mujj Julli ci Yonent bi salalaahu ta’alaa alayhi bi aalihii wa saxbihii wa salama ci ginnaw taaya ju mujj ji te mooy wax lii : Allaahuma salli alaa sayidinaa Muxammadin wa alaa aali sayidinaa Muxammadin kamaa salayta alaa sayidinaa Ibraahiim wa alaa aali sayidinaa Ibraahiim wa baarik alaa sayi-dinaa Muxammadin wa alaa aali sayidinaa Muxammadin kamaa baarakta alaa sayidinaa Ibraahiim wa alaa aali sayidinaa Ibraahiim fil aalamiina ina-ka Xamiidun MajiidunLi ngay yokk ci sag dal ngir gën a teewluLi ngay dolli ci lu dul jotaayu taaya ak jotaayu sëlmël,Béral sëlmël bi, bu dee kàbbaru armal bi da ñoo sopp ku ko béralDelloo imaam sëlmël te mooy wax ko assalaamu alaykumDelloo ki ci sa wetug càmmooñ sëlmël bu ci amee ab ràkkaaNoppi bu sa imaam di jàng ca kaw doonte déggoo koSamp bant fi sa kanam bu ñu la jiitewul, ku ñuy jiite du ko def, bant boo bu di na mat xaaju meetar ba noppi set, bañ a am rafet-rafet yuy wëlbëti sa xel te tal te sax fa nga ko samp.Faratay njàpp juróom ñett la ñu :Yéene te mooy fas yéene def faratay njàpp ak yëkëti am tojraxas kanam ba mu dajraxas loxo yi ba weesu tuuti say coñcXaliil baaraamu loxo yi te mooy téqale ko ba ndox mi dugg ciMasaa sa bopp te mooy tooyal say loxo raay ko ba mu dajraxas say tankBomb cër yi boo léen di raxasGaaw te mooy toftale, nga xam ne loo raxas balaa fendi nga def leneenSunna yi tam juróom ñett la ñu :Saraxndiku te mooy dugël ndox mi bu baax ci say bakkan ci sag noyyifiiru te mooy génnee ndox moo mu ci sag noyyiMasaa say nopp te mooy tooyal say baaraam raay léen biir ak biti Yeesal te mooy bala ngaa masaa nopp yi tooyal say baaraam i déy ak yu sànnikaayDelloo masaa bopp bi ba mu yeksiwaat fa nga tàmbaleeToftale farata yi te mooy jiital kanam teg ci loxo yi ak bopp bi teg ci tank yifaratay sangu juróom la ñu :YéeneBomb yaram wiGaawXaliil karaw i yaram wiXaliil ay létt bu dee ku léttu, mel na ne mook farata bi ko jiitu benn la ñu.Sunna yi ñent la ñu :raxas loxo yi ba ci tikkujara yiGallaxndikuSaraxndikuMasaa bën-bën i nopp yi waaye kaw nopp bi raxas ko farata laFaratay tiim juróom ñett la ñu :Yéene te mooy fas yéenee daganlu julli walla leneen ci moomPàkk bu laab bu amul sobeGaaw te mooy sësële tiim biTeg bi ngay njëkk a tegMasaa loxo yi ba ci tikkujara yiSësële ko ak la la tax di tiimDef ko ginnaaw bu waxtu wi tàbbee bu dee julliMasaa kanam gi ba mu dajSunnay tiim ñett la ñu :Toftale te mooy jiital masaa kanam teg ca loxo yiBeneen teg bi ngay teg ngir masaa loxo yi Masaa li dalee ci tikkujara yi ba ci coñc yiSëriñ bi nee na bul tiim mukk te amoo ngànt walla nga ñàkk ndox.Faratay koor ñaar la ñu :Yéene te mooy fas koor gi ci guddi gi li tàmbalee timis ba fajar foo ko fi fasee baax naBàyyi lépp luy yàq koor mel ni lekk walla naan walla booloo ak sa soxnaSunna yi ñett la ñu :Gaaw a dog bu jant soweeYéex a xëdd balaa fajarTëye sa làmmiñ ci jépp wax ju amul tuyaabafaratay asaka ñent la ñu :Yéene mu doon asakaMat at bu dee xaalis walla wurus walla ag jurMat nisaab te mooy tolluwaay biy tax asaka war laÑàkk koo tuxal di ko yóbbu fu bokkul ak fi mu la wareeAm na itam ñett i teggin :Sa xol sedd ci boo koy joxeMu doon ca digg alal ja, bañ a ëpp, bañ a yéesNëbb ko bët yi ndax ragal ngistëlfaratay aj ñent la ñu :Yéene te mooy armalTawaaful ifaada bisub TabaskiDox Safaak MarwaTaxaw arafaat guddig Tabaski te mooy nekk arafaat Sunnay aj fukk ak ñaar la ñu : Armal bi da cee am ñentTe mooy booy armal nga sangu farata Dindi lépp loo soloon lu ñu ñaw boo dee góor waaye jigéen di na sol lu ñu ñawSol taraxlaay ak sër ak i caraxWax labayka allaahuma labayka ba fa mu yemWër bi am ci ñentDox ak say tank teewul yit muy wartéeffóon xajarul aswadÑukk ñett i yoon ci tawaaful xuduum keppñaanDox Safaak Marwa am ci ñent fóonaat xajarul aswad booy génn jëm SafaaYéeg ba ca kaw Safaa ak Marwa boo dee góorGaaw ci Batnul Masiil, diggënte Safaak Marwa la nekkñaan ca kaw Safaa ak MarwaSëriñ bi qaada lahuu Laahu maaxtaara lahuu nee na Yonent bi salaahu ta’alaa alayhi bi aalihii wa saxbihii wa salama nee na ku jàpp ba noppi wax ach’hadu an laailaaha ilalah wa ach’hadu ana Muxammadan abduhuu wa ra-suuluhuu, sunu Boroom tijjil ko juróom ñett i bunt i àjjana bu ko ci neex dugg waaye boroom xam-xam yi wuute na ñu ci jamono jan la ñu koy tijji, am na ñu ne fa nga ko waxee, am ñu ne boo faatoo.Sëriñ bi qaada lahuu Laahu maaxtaara lahuu nee na booy julli ci ginnaaw imaam, bu amee lu la raw bu sëlmëlee da nga koy fay, ginnaaw loo lu mu jàll wax la waxtu wu ne ni ñu koy fayee ak tàmbalikaayu muxtaaram te mooy wax-tu wa ñu taamu ku ko ca julli ak fa mu yem, mu tàmbalee ci suba ne :Muxtaarum suba mi ngi tàmbalee ci xarug fajar ba mu leer, bu la ci benn ràkkaa rawee nga am ca benn, boo jógee doo wax allaahu akbar, da ngay taxaw rekk jàng faatixa akuw saar béral ko toog taaya sëlmël, doo xunóot ndax imaam xunóot na. Lii mooy xunóot : Allaahumma inaa nasta’iinuka wa nastaxfiruka wa nu’minu bika wa natawakalu alayka wa naxna’u laka wa naxla’u wa natruku man yakfuru bika, Allaahumma iyaaka naxbudu wa laka nusalii wa nasjudu wa ilayka nas’aa wa naxfidu, narjuu raxmataka wa naxaafu azaabakal jidda, ina azaabaka bil kaafiriina mulxaqun. Su ko defee boo bëggee takk fi ngay wax allaahu akbar boo jógee di fay ak fi nga ko dul wax, da ngay xool li nga am ci julli gi bu dee benn te mooy lu tóol walla ñett doo wax allaahu akbar, bu tóolul te mooy ñaar nga wax allaahu akbar.Muxtaarum tisbaar mi ngi tàmbalee ci bu jant bi weesoo digg asamaan tuuti jëm sowwu, mi ngi yem bu jëmm yi tollook seen i ker nga xam ne boo taxawee sa takkandeer day tollook sa jëmm, bu la ci benn ràkkaa rawee nga am ci ñett, boo jógee doo wax allaahu akbar, jàng faatixa akuw saar yelu ko toog taaya sëlmël, bu la ci ñaar i ràkkaa rawee nga am ci ñaar, boo jógee da ngay wax allaahu akbar, jàng faatixa akub saar, muy sa bub ñetteel moo tax doo toog da ngay indi beneen muy sa bub ñenteel nga jàng ca faatixa ak saar.Bu la ci ñett i ràkkaa rawee nga am ci benn, boo jógee doo wax allaahu akbar, jàng faatixa akuw saar, toog taaya muy sa bub ñaareel, nga jóg indi be-neen ràkkaa jàng ci faatixa akuw saar te bañ a toog ndax mooy sa bub ñetteel, da ngay indiwaat beneen boo xam ne faatixa kese nga ciy jàng muy sa bub ñenteel, nga toog taaya sëlmëlMuxtaarum tàkkusaan mi ngi tàmbalee foo fee muxtaarum tisbaar ye-moon te mooy mujjug taxawaay ba, ba kero ker yi di sedd te mooy jant bi mboq, moom mook tisbaar ñoo bokk fayin.Sëriñ bi qaada lahuu Laahu maaxtaara lahuu nee na :Muxtaarum timis mi ngi tàmbalee ci sowug jant yem ci nëbbug xonk-xonk ya, boo demee ba gisoo ca darra foo fa la yem, bu la ci benn ràkkaa rawee nga am ci ñaar, boo jógee da ngay wax allaahu akbar tari faatixa akuw saar ca kaw, toog taaya sëlmël, bu la ci ñaar i ràkkaa rawee nga am ci benn, boo jógee doo wax allaahu akbar, tari faatixa akuw saar ca kaw, toog taaya muy sa bub ñaareel, nga indiwaat beneen bu mel noo nu sëlmël.Muxtaarum gee mi ngi tàmbalee ci nëbbug xonk-xonk yoo yee fi jant bi bàyyiwoon yem ci ñetteelub xaajub guddi gi, bu njëkk bi maanaam boo koy xaaj da ngay tàmbalee ci fàddug safax ba fajar xaaj ko ñett i xaaj, bu xaaj bu njëkk bi jàllee foo fa la yem, du sori ñett i waxtu ginnaaw bu ñu noddee gee maanaam bu ñu noddee boo ci tegee ñett i waxtu foo fa la yem wallaahu ahlamu.Bu la ci benn ràkkaa rawee, nga am ci ñett, boo jógee doo wax allaahu akbar, jàng faatixa akuw saar ca kaw, toog taaya sëlmël, bu la ci ñaar i ràkkaa rawee, nga am ci ñaar, boo jógee da ngay wax allaahu akbar, jàng faatixa  akuw saar ca kaw muy sa bub ñetteel nga bañ faa toog, jóg indi beneen bu mel noo na muy sa bub ñenteel, bu la ci ñett i ràkkaa rawee nga am ci benn, boo jógee doo wax allaahu akbar, jàng faatixa akuw saar ca kaw, toog taaya muy sa bub ñaareel, nga indi beneen ràkkaa bu ànd ak faatixa akuw saar muy sa bub ñetteel nga bañ a toog, nga indi beneen ràkkaa booy jàng faatixa kese muy sa bub ñenteel.Sëriñ bi qaada lahuu Laahu maaxtaara lahuu nee na boroom xam-xam yi da ñuy wax ne ab ràkkaa liy tax nga am ko mooy nga sëgg jàpp bu dëgër ci say bëtu wóom te imaam siggiwul waaye boo jàppul bu dëgër mu siggi, ràkkaa boo bee di nga ko fay moo tax boo fekkoon imaam ci jotaay ju mujj da ngay jàpp ne amoo ci julli gi darra, Yonent bi salalaahu ta’alaa alayhi bi aalihii wa saxbihii wa salama nee na jullig mbooloo gënee na jullig kenn ñaar fukk i da-raja ak juróom ñaar, nee na ñu boo ci amee benn ràkkaa am nga ngëneel lépp.Ixsaan, «Rafetal» mooy lanrafetal mooy ngay jaamu Yàlla sunu Boroom ba mel ni yaa ngi koy gis boo mënul loo lu nga xam ne mi ngi lay gis, ba tay nee na bu ngeen bëggee kawe fa Yàlla na ngeen di jëfandikoo lii ma leen di dénk :Xam-xam te mooy xam li Yàlla sunu Boroom bëgg ak li mu bëggulKersa te mooy rus a def lu bonSant te mooy jëfee ndigël yiSellal te mooy jëf te Yàlla taxTabe te mooy di joxe li nga mënNoppi te mooy bañ a wax lu amul njariñLewet te mooy bañ a fayu ag tooñ rawati na booy jàngMuñ te mooy tëye sa bakkan ba du jëm ci lu baaxulSàmmonte te mooy jëfee li nga xam walla nga nekk di moytu lu lëntDégg-dégglu te mooy di fexee xam li ngay jàng mooy lan.Sëriñ bi bi mu waxee loo lu daa jàll ba tay wax ne, maa ngi léen di dénk ngeen farlu ci jaamu Yàlla sunu Boroom fu ngeen fi nekk, bañ di noonoo, li ci ëpp ku farlu ci jaamu Yàlla ga ñu ko tànnal du noonook kenn, bu léen bari ay wax ak ay nelaw, lépp luy yàq na ngeen koy daw, bu léen jëf te Yàlla taxul ndax deesu ko nangu, bu léen yëkëti seen bopp, bu léen bañ kenn, dee léen wut  leer ci bàyyi yoo yu.Sëriñ bi qaada lahuu Laahu maaxtaara lahuu nee na mi ngi léen di dénk juróom yi :Dëggël te mooy bàyyi fen ak jëf ju amul njariñWakkirlu te mooy doyloo Yàlla sunu BoroomToroxlu te mooy bañ a yëkëti sa boppGàttal mébét te mooy loo amul nga muñ koBariy teggin ndax xam-xam bu baree te àndul ak teggin yu bari, ay lor ak coono kepp lay jur.Sëriñ bi qaada lahuu Laahu maaxtaara lahuu nee na na ngeen di toog ak ku jub koo xam ne di na léen jëlee ci juróom yii jëmee léen ci juróom yii :Ngistal jëmee léen ci Sellalrëy jëmee léen ci Toroxlu ak MuñNoonoo jëmee léen ci LaabiirSikki-sàkka jëmee léen ci WóoluBëgg lu baaxul ci yaw jëmee léen ci Bëgg lu baax ci yawSëriñ bi qaada lahuu Laahu maaxtaara lahuu nee na ngeen gaawe juróom yii balaa juróom yee di ñëw te mooy :Waxambaane balaa Màgget di ñëw Wér balaa Tawat di ñëwam balaa Ñàkk di ñëwféex balaa Soxla di ñëwDund balaa faatu di ñëwfoo fee la tazawudu sixaar yem alxamdulilaahi, nu fas yéenee tàbbi ci ye-neen yu mat a xam lool ci diine ji.Xeetu sobe yi amXeetu sobe yi nga xam ne ñoo ëpp a laal doomu aadama, ba ca njëkk mooy sawum doom aadama ak i xaytaam ba tay, dereet moo xam da fay dereetu rendi walla yaram wi gaañu muy nàcc walla muy bori walla jigéen ju gis baax,  ba tay dëtt moo xam da fay dëtt ju am dereet walla muy dëttu kese, ndox mi nga xam ne Yàlla moo ko def ci góor ak jigéen ñu koy wax maniyu, sàngara.Jigéen ju ame gone na xam ne lay bàyyeekoo ca gone ga muy saw walla xayta sobe la ñu, la gën mooy mu wut yëre yoo xam ne bu dee julli jël ko jullee ko bu noppee teg ko fee bay julliwaat, lépp lu Yàlla sàkk def ci ruux te xaraamal ku ko lekk mel ni mbaam walla fas, saw ma walla soow ma ak xayta ya lépp sobe la ñu, loo xam ne Yàlla xaraamalu ko, da ñu koo sib te la ca gën a jege mooy lu mel ni muus, saw ma ak soow ma ak xayta ya lépp sobe la ñu, loo xam ne Yàlla da koo sàkk def ci ruux waaye daganal na ku ko lekk, su lekkul sobe te itam méddul, saw ma ak soow ma ak xayta ya laab na ñu niki xar, bëy, nag, giléem yoo yu du ñu faral di lekk sobe, bu dee loo xam ne yoon maye na ku ko lekk waaye moom da fay lekk sobe niki ginaar, soo ko yeewee di ko xontee lu amul sobe di na laab amaana  bu ñu ko bàyyee muy wër mën naa lekk sobe te loo lu da fay tax xayta ya ak saw ma doon sobe.Waccu woo xam ne melul na mu meloon ba koo ku di lekk ñam wa walla ba muy naan, waccu woo wu sobe la, yii yépp bokk na ñu ci sobe yi ëpp a laal doo-mu aadama, balaa julli na wóorlu ne ay yëreem walla fa muy taxaw di julli darra taqu ca sobe te itam bu yoree ay lunet walla musuwaar mbaa lenn lu mu àndal ba muy julli, loo la day mel ni yëre ya walla yaram wi darra waru cee am sobe.Laab gi ci des mooy bu ko sangu farata waree mu def ko, bu ko jàpp war-ee mu def ko, bu dee tiim mu def ko. Laab gii mooy gi ñu maase ni mënul a ñàkk, ku ko tàyyeel ba doo ko def na mu waree ñu war koo ray ni ñuy rayee ku tàyyeel a julli nga xam ne soo ko fàttewoon a def ba julli, fàtte ga du la jariñ darra ndax du tax nga amug julli.Ndox mi laabJàpp ak sangu farata ak dindi sobe ci say yëre walla sa yaram niki ndox mi ngay yóbbu ca wanag wa, yoon ci boppam mooy wax ndox ma baax waaye du rekk ndox moo jël mu baax.Ndox mi yoon wax ni moo laab mooy ndox moo xam ne melo wa mbaa cafka ga mbaa xet ga darra soppiku wu ca, ci loo xam ne mëneesoon na koo moytu, bu fekkee la soppi ndox ma mëneesu ko woon moytu ndax fa ñuy xellee ndox ma maanaam fa ñu koy wutee mbaa fa ndox may wal mbaa taaju gu yàgg moo ko tax a xeeñ mbaa mu am walaxjaan, lu mel noo nu du ko yàq waaye bu ko lu ñu mënoon a moytu soppee da koy daa di yàq ci wàllu jaamu Yàlla, bu dee la ko soppi lu laab la mel ni diw walla soow walla suukër mbaa  yu demee noo nu, ndox ma baax na ci wàllu naan walla togg mbaa sangu san-gum saabu ak yu demee noo nu waaye bu dee lenn ci yi ñu lim sank ni ay sobe la ñu moo ko soppi, su boo baa ndox mi da ñu koy tuur, ndab la ko defoon sax boo ko soxlaa da nga koy raxas bala nga koo jëfandikoo.Dindig sobeBu fekkee sobe tàq na la te xam na ñu fa mu tàmbalee ak fa mu yem, boo ko raxasee rekk mu daa di baax, da nga koy fóotee ndox mu mel ni bi ngay jaamoo Yàlla, bu la neexee mën nga koo raxasee saabu walla leneen waaye du tee fàwwu nga awalewaat ca kaw ndox mu mel ni mi ngay jàppee ndax boo ko dindee leneen jëmmu sobe ga di na deñ waaye àtte ba ba tay da fay des, bu doon sa yaram it noo nu la, bu doon fa ngay jullee yit noo nu la, du jar ngay fóot lépp-lépp ndax xam nga fi mu tàmbalee ak fi mu yem.Su fekkee xam nga ni sobe taq na la te nekk ci say yëre walla sa yaram waaye mënoo wax ni fii la tàmbalee fii la yem, bu dee yëre yaa lépp ngay fóot benn yoon, bu dee sa yaram la da ngay sangu benn yoon.Su la wóoree ni lii moom sobe la waaye yaa ngi naatable ba xam laal na la am déet da ngay wis ndox ci say yëre, boo wisee benn yoon rekk mu daa di doy ndax da ñoo bëgg nga dàq sikki-sàkka goo gu niki nga romboon fas muy saw walla mbaam ngay naatable ba xam laal na la am déet da ngay daal di wis am ndox ci say yëre.Su fekkee da fa am lu la taq bu wér a wér te ngay sikki-sàkka ndax sobe la am déet, su boo baa da ngay jàpp ni du sobe rekk bàyyi ko noo nu du jar wis. Boo nekkee di julli ba mu yàgg nga fàttaliku ni sa yaram wii sobee ngi ci walla mi ngi ci say yëre walla fi nga taxaw di julli kon da ñuy seet su dee waxtu wa yaatu na nga xam ni mën ngaa tàggook sobe si ñëwaat julli am ci benn ràkkaa kon dog ga day war, su dee waxtu wa daa xat nga xam ni dem tàggook sobe si dikk amaat ci ràkkaa xaju fi kon da ngay yeggali rekk julli ga baax na. Su fekkee da ngaa julliwaale sobe moo xam ci saw yaram walla ci say yëre walla fi nga taxaw di julli waaye fàttalikuwoo ko ba far sëlmël, ñépp maase na ñu ci wax ni julli goo gu baax na waaye di na ñu sopp su fekkee waxtu wi des na nga xam ni mën nga fee tàggook sobe si daa di dikkaat baamu ko, daa ñu sopp nga baamu koNgënéel i njàppWax Bismillaahi Soccu nga xam ni bala ngaa jàppu nga koy defraxas sa kanam walla sa ñaar i loxo yi bu nekk ñett i yoon, raxas gu njëkk gi bu dajee te matale moom rekk mooy farata ya ca des ngënéel la ñu, saa soo raxasee ba mu matale ba ca topp ngënéel la niki boo raxasoon sa kanam mu matale ci raxas bu njëkk bi, raxasu ñaareel bi ak ñetteel bi yépp ngënéel la ñuy doon, bu matalee ci bu ñaareel bi, bu ñetteel bi mooy doon ngëneelToftale farata yi ak sunna yiBooy masaa sa bopp nga tàmbalee fi karaw baaxoo sax ba dellusiwaat faNéewël ndox ma ci cër yiJiitël ndeyjoor ci càmmooñ niki jiitël sa loxo walla sa tanku ndeyjoor ci yu càmmooñ yiDiggënte baaraam bu nekk nga xaalil ko (am na ci téere yu ñu koy lim muy farata)Boo amee sikkim goo xam ne daa woyof mooy boo dee xool di gis fa karaw ga sax, kon booy jàpp da nga koy yëngël ba ndox ma jàll ca deru yaram wa waaye bu fekkee da fa fatt nga xam ni boo dee xool doo gis fa karaw ga saxee, kon boo awalee sa loxo ci kaw rekk mu doy, du jar di ko yëngël ngir ndox ma jàll ca biir, bu fekkee cangaay la moom da nga koo war a yëngël ba ndox ma jàll ca biir.Ni ñuy dabaatalee njuumte ci njàppBoo dee jàpp am ca cëru farata boo xam ni da nga koo fàttee laal, am na ñaar i àtte :Boo ko teelee fàttaliku kon doo ko mën a ñàkk a raxas waaye boo ko raxasee ba noppi da ñuy sopp la ca topp it nga baamu ko mel ni da nga doon jàppu ba toll foo fu daa di àggale ba njàpp ma àgg niki nga doon jàpp fàttee raxas sa loxo ndeyjoor, yàggul nga fàttaliku ko, da ngay dikkaat raxas ko mel ni foo fa nga tolloon ci njàpp mi daa di koy àggale ba mu mat. Boo yemoon tam ci raxas cëru farata bi kese du ko teree baax, baamu gi da ñu sopp rekk.Su fekkee daa yàgg nga soog koo fàttaliku, soo dikkee cërub farata ba nga fàttewoon kese ngay raxas du aajewoo ngay baamu la ca toppoon waaye bu dee jotoon nga caa julli kon da fay yàqu ndax boo xasee bàyyi farata ci njàpp da fay mel ni amoo ko ba tax na loo jotoon a julli da nga koy baamu.Su fekkee ba ngay jàppu da nga caa fàtte sunna soo deful niki nga fàttee  gallaxndiku kon boo yaakaaree ni njàpp moo mu du gaaw a toj ndax da nga cee bëgg a defaale yeneen jaamu Yàlla kon di na ñu sopp nga dem matal sun-na soo su ngir lépp looy def ci njàpp mi fekk mu mat, su fekkee ni bala nga cee def darra mu toj niki yaa ngi bëgg a dem ci wanag wi kon du ko jar. Boo ci jotoon a julli soog koo fàttaliku kon du aaje ngay baamu ndax bàyyi sunna ci njàpp yàqu ko.Ndéem am na cër boo doon raxas waaye nga fàtte ca ab déenéer mooy digg ci yaram wi wu tooyul, saa soo ko seetloo da nga koy raxas fasaale yéene mottali njàpp ma. Bu dee ginnaaw bi nga gisee ni digg boo bu tooyul fekkoon na nga jot caa julli kon da nga koy baamu.Su fekkee da ngaa dem bay raxas kanam nga xam ni farata la, fàttaliku sun-na soo deful niki sarandiku kon doo bàyyi raxas kanam gi nga xam ni farata la di saraxndiku ji da ngay wéy ba njàpp mi àgg nga door a def sunna si doonte am na ñu ni da ngay dellu ca sunna waaye ñàkk gee dellu ba àggal moo gën a mat a jàpp.Yi ku amul njàpp sañulBokk na ci yi nga xam ni ku jàppuwul sañoo ko : Julli, moo xam jullig farata la walla naafile (boo amee ngant ngir ñàkk ndox walla tawat, tiim mooy wuu-tu njàpp li), Wër Kaaba gi (Tawaaf) yitam ku jàppul waru koo def, doo sañ a laal ab Kaamil waxu nu sax Kaamil bi waaye feggu ya sax waroo koo laal, du caagin nga koy jéem a laal ak mbalaan walla bant walla musuwaar waaye boo dee kuy jàng alquraan ngir bëgg koo mokkal daa ñu la may nga mën a laal jukki ba nga yittewoo te jàppoo, àlluwe ji ñu bind alquraan yitam mi ngi mel ni téere bi waroo koo laal te amoo njàpp waaye di na dagan ci ki ciy jàng ak ka koy jàngal ñu laal te ame wu ñu njàpp, gone mën naa laal alquraan te jàppul waaye bu loxo ya taqee sobe ba noppi mu dem di ko laal aay na niki bu ko mag defoon waaye ginnaaw gone tàmbalee gu ñu koo bindël i bàkkaar yaw mi ko ko jottali walla yaw mi sàggan ba mu laal ko la bàkkaar bay dellu.Koo xam ni da fay julli te amewul njàpp ci lu dul genn ngant boroomug caay-caay la, bañoon koo def sax a gën.Yiy toj njàppYiy toj njàpp ñaar i xaaj la ñu, yi koy toj ak yi koy sabab :Yiy toj njàpp ñooy lu bàyyeekoo ci buntu saw bi niki saw ci boppam, mazyu ak wadyu mbaa buntu suuf bi niki xayta ak ngelawal te baaxoo faa génnee te génn cig wér. Wadyu, ndox mu weex lay doon, boo seeree mbaa nga ame sedd mbaa nga tawat bay door a wér boo sawee ba ndoxum saw ma jeex, mooy ndox mu weex mi ciy faral di àndaale, mën naa am mu dem ba jàpp ba noppi muy door a génn kon day toj njàpp la bu fekkee génn ga duy jegee lool ndax bu génn ga jegee lool jàngoro la, du tojati njàpp.Mazyu ndox la mu weex moo xam ni du far di génnee ci sawukaayu góor fekk muy xool jigéen walla di ko xalaat ba am ca bànneex, daa bokk ci yiy toj njàpp waaye bu génnee ci yaw day war nga raxas li ko dalee fa sawukaay ba saxee ba fa mu yem ca bopp bi doonte taqu ca, ñaar i waay-yàlla yi bu fekkee taqu ca du jar raxas waaye bu ca taqee fàwwu nga raxas ko ndax sobe la, bu taqoon feneen ci yaram wi tam noo nu.Yiy sabab toj ñooy lépp lu la tàggaleek sa sago niki xëm, nelaw yu diis nga xam ni nit mën naa dugg ba génn te yëgoo ko walla nga yoroon darra sa loxo mu wadd te yëgoo ko ak màndi doonte la ko màndal xaraamul niki naan soow walla garab goo doon fajoo ak say.Bokk na tam ci yiy toj njàpp fóon bakkan goo jublu bànneex mbaa nga far ko ca am, boo ko jubluwul amoo ko ca moom du ko toj waaye fóon gémmiñ moom mu ànd ak bànneex ak mu ñàkk caa am ñoo yem day toj njàpp ma doonte da ñu laa bett sax.Jigéen bu laalee sawukaayam te dugël baaraamam ca biir walla mu ŋëb ko day toj njàpp waaye bu dee da fa laal noo na ca kaw rekk du toj.Góor walla jigéen ku ci laal sa moroom te jublu ca bànneex walla nga am ko ca te jubluwoo ko ca kon sa njàpp toj na, bu dee jubluwoo ca bànneex amoo ko ca moom njàpp ma du toj. Góor bu jàppee ba noppi laal sawukaayam te laalee ko liy xonk ciy tenkam mbaa baaraam yi njàpp la day toj waaye bu njiit-laay jaaree ci diggënte loxo bi ak sawukaay ba walla sarbet mbaa tubëy ak lum yaraax-yaraax du toj.Koo xam ni wóor na ko ni jàppoon na ginnaaw ba muy sikki-sàkka ba xam toj na am déet kon day jàpp la gën a wóor te mooy mu jàpp ni njàpp ma toj na daa di jàppaat lu dul ni xel ma daa baaxul li mu koy dal bari.Masaa ñaar i sang (botte)Daa ñu la may booy jàpp te sol ay bot nga raay rekk ci kawam te bañ koo summi ngir raxas tank yi moo xam cib tukki nga nekk walla déet, na ci saart yi daje rekk, daa war a fekk bala nga léen di sol nga ame njàpp mu mat door léen a sol kon boo tojlee bay jàppaat mën ngaa masaa ca kaw bu dul loo lu doo ko  mën, fukk i saart ñoo ci daje, yaw miy sol bot yi juróom, bot yitam juróom. Bu ñu dajee nga koy mën : Bot yi :  fàwwu mu nekk der bu laab,  bu nekkoon deru mbaam xuux mbaa médd du baax,  na nekk luñ ñaw ni uude yi di ñawee boo léen di ëwloo, buñ ko taqalee mbaa ñu kole ko walla yeew ko bam mën a dem ci tank du tax mu doy,  lum gàtt-gàtt na ëmb say dojor,  bum yaatu ba ëpp walla mu xat ba ëpp nga xam ni ku la séen ngay dox da fay daa di xam ni dàll yee tax ngay doxee noo nu waaye du saw doxin.Yaw boroom dàll yi :  bi nga koy sol na nga ame laab door koo sol,  laab goo gu nay laabug ndox,  Laab ga mat ndax boo jàppoon ba raxas tanku ndeyjoor daa di koy sol du tax mu baax ndax raxasagoo tanku càmmooñ.  doo ko sol it ngir yëfu boroom barke walla daa xew ci jamono, moom kay da nga koy sol ngir feg tàngaay walla sedd walla roy Yonent bi SaWS walla ragal jiit walla jaan mooy tax mu baax,  sol gi bum doon loo xam ne yoon aayewoon na la ko niki boo dee armal aj walla umra doo ko mën a sol te fekk nga am yeneen dàll.Ni nga koy masaawee mooy da ngay jël sa loxob ndeyjoor teg ko ci fa tol-look cat i baaraam i tankub ndeyjoor bi, jël sa loxob càmmooñ teg ko ca ron ba wéy ba ca dojor ba, nii yit nga koy defee ci tankub càmmooñ bi, fii am na wuute ci loxo biy féete kaw ak biy féete suuf boroom risaala daa wax ni loxob càmmooñ beey féete kaw loxob ndeyjoor bi féete suuf. Bu fekkee suufu bot yi daa am suuf walla nefere yu ci taq da nga koy dindi ba noppi door koy masaa. loxob càmmooñ biy féete suuf day tàmbalee ca tëstënu bot ba wutsi ci baa-raam yi, loo lu day tax bépp sobe bu fa nekk du weesu biir dàll wi ndax loxo ba du yéegaatNgënéel i cangaayBooy tàmbali wax BismillaahiTàmbalee ci dindi sobe siNjàppum benn-benncër bu nekk nga tàmbalikoo raxas ca kaw jëm ci suufraxas bopp bi ñett i tankin, bu karaw gi baree te ñett yi daju ko fàwwu da ngay jàll ba kero muy dajLépp lu am ndeyjoor ak càmmooñ nga njëkkee ndeyjoor door cee teg càmmooñ Néewël ndox miBoo sangoo ba noppi gis foo laalul mbaa cërub lëmb bu tooyul da ngay daa di gaaw mottali cangaay li daa di koy def fa saa sa mu daa di baax, boo ci jullee ba noppi door koo gis da nga koy julliwaat ginnaaw boo ko raxasee. Boo ko fàttalikoo yéex ko raxas ba mu yàgg cig tayeef moom cangaay la da fay yàqu da ngay tàmbaliwaat. Bu dee ginnaaw bi nga sangoo da fa am loo bàyyi te bi nga sangoo ba noppi da ngaa jàppu far raxasaale ko kon di na ko yóbbaale, fàtte gi ci cangaay li du ko wàññi darra.Boo amee janaaba te sangoogoo ko, ya ñu la aayewoon ngir ñàkk njàpp yépp waroo koo def ak yii nuy bëgg a lim :  Dugg Jàkka, jàng alquraan (Bu dee njàpp nga ñàkk Kaamil bépp mën nga koo tari waaye boo amee janaaba tari goo gu da ñu la koy aaye ndare benn aaya walla ñaar ngir muslu walla léemu walla ngir tektaloo ko cib àtte). Boroom xam-xam yépp dëppóo na ñu ci ne ku mënul sangoo ndox mu sedd du sañ a joteek soxnaam liféeg waajalul jumtukaay ji nga xam ni moom lay tàngalee ndox mi mu war a sangoo. Bu ko Yàlla nattoo mu gént ame janaaba, genn yeddeel walla bàkkaar du ko ci fekk, bu amee lu mu mën a tàngalee ndox sangoo ko mu baax, bu dee amu ko te mënu koo am mu tiim rekk nég ba yaramam àttan ndox ma mu door a sangu.Ngënéel i tiimWax BismillaahiJiitël ndeyjoor ci càmmooñ ci ñaar i loxo yiLoxo bi boo koy masaa, jiitël biti bi ci biir giTàmbalee catu baaraam ya wuti coñc la buy masaa loxo biYay yàq njàpp, ku tiim def ko mu yàqu ba mu des amug ndox njëkk sag tàb-bi ci julli ga, boo tàmbaliwoon julli gi ndox am doo ko dagg da ngay wéy rekk. Genn tiim yitam deesu ci julli ñaar i farata nga xam ni boo doon fay tisbaar te tàkkusaan jot da ngay tiimël tisbaar gi, tiimël tàkkusaan gi waaye ay naafile yu bari mënees na ñu léen a boole genn tiim niki naafile ramadaan. Boo tiimëlee farata war a jàll ci naafile du jar ngay tiimaat mën ngaa jàll rekk def ko.Boo tiimëlee farata walla naafile mën ngaa jàll jàng ca alquraan walla wër ca Kaaba gi wër goo xam ni du wërug farata, ci saartub yéene ànd ak toftale ko.  Ku tiimël naafile du mën a jàll teg ca farata, boo tiimëlee gee mën ngaa jàll julli ca safaak witar ci saartub ñu toftaloo waaye bu yàggee fàwwu nga tiimël léen seen tiimug bopp. Kuy tiim te fekk mu ame janaaba da fay yéenewaale janaaba ji du tiim tii-mug ku amewul njàpp doŋŋ, da fay tiim tiimug ku ame janaaba te fas yéenee daganloo julliwaale janaaba ji lu ko moy tiim ga du baax, bu ca jullee sax da koy baamu ginnaaw bu tiimaatee boole ca yéeneg janaaba.Ni ñuy tiimeeBoo dee tiim ngir julli da ngay nég ba waxtu wi tàbbi, nga wut pàkkub suuf bu laab walla doj bu yaatu te du simang walla laso walla karo, nga teg ca say tenk bës ko ca bu baax te tàllal say baaraam, nga yëkëti sa loxo yi bomb ko ci sa kanam ba mu daj, fenn bañ a des, nga njëkk a bomb sa loxo ndeyjoor.Booy bomb say loxo ci sa kanam, bu ca suuf taqee bu ko fëgg bu ko faxas, da nga koy bombaale ba mu taq ca.Da ngay wax ci sa xel ni fas na maa yéene daganlu ag julli ci toj mu mag mii bu la sangu waree walla nga ne ci toj mu ndaw mii bu la njàpp waree.Nga tegaat say tenk ci suuf, bës ko bu baax tàllal say baaraam xaw léen a teqale tuuti, nga yëkëti say loxo, teg sa biti loxo ndeyjoor ci sa biir loxo càmmooñ, dalee ko ca cat i baaraam ya bomb ko ci sa coñc, wëlbëti sa loxo càmmooñ jël tenk ba bomb ko ci sa biir xasabu ndeyjoor dalee ko ca coñc la ba ca sa tikku-jara.Teg sa biir baaraamu déeyu càmmooñ ci sa kaw baaraamu déeyu ndeyjoor bomb ko ca, nga def noo nee sa loxo càmmooñ tam.Masaa say tenk, masaa sa diggënte baaraam yépp bomb léen.Nodd ak liqaamfépp fu néegub Yàlla nekk, war na ci warug sunna su waxtu julli jotee ñu yëgle ko fa ci nodd doonte jàkka ya da ñoo jegee du tee ñu war koo def, foo xam ni mbooloo da fay daje doonte du jàkka waaye jàpp nañ ni buñ noddee am ñu léen fekksi war nañ koo def bu dee foo xam ni mbooloo nga fa te buñ noddee du am ñu wuyusi kon du ko jar.Bu dee da nga di kenn, boo noddee dañ koo sopp waaye ci saartub nga génn dëkk bi cib tukki walla nga foriy gettax waaye boo nekkee sa kër yaw doŋŋ walla ngay kenn ci dëkk te mu leer la ni boo noddee kenn du la fekksi da  ñuy sib sa nodd xanaa nga tàmmal ko nit ñi ba yaw la ñuy déglu.Liqaam sunna su dëgër la goo xam ni daa war góor doonte moom doŋŋay julli, moo gën a dëgër sax nodd ndax moo gën a sës ci julli gi, jigéen moom ag noddam xaraam na waaye sopp nañ ci moom mu liqaam te suufeel ko door a julli, bu ko deful it darra du ko ci fekk, nodd ab julli te waxtoom jotagul daa xaraam ndax wax lu amul la ngir nodd li muy tekki mooy waxtu wi jot na bam des jullig suba ndax buy ñëw da fay fekk ñu bari di nelaw, da ñuy bëgg ñu jiitël ay nodd ngir yeete ndax nit ñi jóg balaa waxtu waa jot dëgg-dëgg, bu jotee ñu door a nodd, nodd gay wone ni waxtu wi jot na, su ko defee noddug yeete mën nañ koo def ci boo xaajoon guddi gi juróom benn i xaaj, bu juróom yépp jàllee ci nga koy mën a def. Nodd mooy wax :allaahu akbar ach’hadu an laailaaha ilalaa ach’hadu anna Muxammadar rasuululaa ach’hadu an laailaaha ilalaa  mu gën a kawe ci yoon bu njëkk biach’hadu anna Muxammadar rasuululaa  mu gën a kawe ci yoon bu njëkk biXayya ala salaa Xayyaa ala falaa Boo nekkee ci noddu suba kepp nga ciy dolli  a’salaatu xayrun mina nawm allaahu akbar Laailaaha ilalaa Liqaam mooy wax :allaahu akbaru allaahu akbaruach’hadu an laailaaha anna Muxammadar rasuululaahi Xayya ala salaatiXayyaa ala falaaxi Qadd qaamati salaatuallaahu akbaruallaahu akbaruLaailaaha ilalaaNgënéel i julliYëkëti say loxo ba mu tollook say nopp ci kàbbaru armal bi (boo waxoon allaahu akbar te yëkëtiwoo loxo yi du ko teree baax)Wax Rabbanaa wa lakal xamdu walla Allaahumma Rabbanaa wa lakal xamduWax aamiin ginnaaw boo waxee wa laa daaliin ci faatixa moo xam ci yelu la walla béral (boo dee maamuum di jàng ci suuf ba wax ko daa ñu sopp nga wax aamiin walla sa ilimaan wax ko, deesu ko jéem a tolloole ndax da ñuy bañ nga wax ko ci barab bu mu dëkkul), ilimaan di na ko wax buy yelu waaye du ko béral, bu dee béral day bàyyi maamuum yi wax koWax Subxaana Rabbiyal aziim ñett i yoon boo rukkooweeWax Subxaana Rabbiyal a’laa ak ñaan gi ñu fay faral di ñaan ci sujjóodJàng saar wu gudd ginnaaw faatixa ci jullig suba ak tisbaar boo dee julli yaw kese walla ngay jiite te mu wóor la ni ñoom ñépp a sawar ci njàng mu yàgg mi (tiwaalul mufasal mooy saar yi dalee xujuraat ba Abasa) Gàttal njàng mi ci tàkkusaan ak timis (li ko dalee ci suuratu Duxaa ba ci Naasi ñooy yu gàtt yi)Jàng saar yu digg-dóoomu booy julli gee (li ko dalee Abasa ba ci suuratu Duxaa ñooy yu digg-dóomu yi)Saar wi ngay jàng ci ràkkaab ñaareel gën a gàtt bi nga jàng ci ràkkaa bu njëkk biBoo rukkoo nga jàpp ci say bëtu wóom bu dëgër, dëj say tank ba du jóg ak a toogaat, sa ginnaaw bañ a nóoxToogaay bi ngay def ci ràkkaab ñaareel bi ak booy taaya nga xam ni da ngay bañ a toog ci say tank ba noppi nga génnee léen ci sa wetug ndeyjoor, sa tanku ndeyjoor nga yëkëti ko ba noppi baaraam ya sampu jëm suufXunóot te bañ koo béral ci ràkkaab ñaareelu suba ginnaaw jeexug saar wa ñaan ginnaaw taaya ji ngay sëlmëleeBoo de wax Assalaamu alaykum boo yeggee ci war a wax kum nga àg-galee ko ci sa ndeyjoor nga xam ni ku la féetewoon ginnaaw di na séen sa benn lex.Yëngël sa baaraamu sànnikaay booy taaya ba kero ñuy sëlmëlSib na ñu ngay julli taxawee benn tank ndare julli ba daa yàgg ba nga def noo nu ngir noppaloo ko, jegeel say tank ba mel ni ku ñu yeew yitam sib na ñu ko ak di julli sex ci sa gémmiñ lu mel ni ab dërëm walla aw xeer ak geestu niki noo nu gëmm say bët lu dul ci ngant (ngelaw walla bañ a xool lu xaraam), ba tay wax a’uuzu billaahi mina chaytaani rajiim walla Bismillaahi raxmaani raxiim walla Laa xawla wa laa xuwata ilaa billaahi walla Xasbunaal Laahu wa nihmal wakiil ci jullig farata waaye dagan na ci naafile.Lépp lu mën a jax-jaxi sam xel rekk sib na ñu nga di ko julliwaale moo xam daa nekk ci sa poos walla sa ginnaaw walla sa kanam walla sa wetug ndeyjoor mbaa sa wetug càmmooñ, sib na ñu tam ngay xalaat ci mbir i àdduna darra.Saart i JulliJulli daa am i saart yoo xam ni bokkul ak farata yi.Bokk na ca, ame laabug xadas mooy bu la sangu farata waree nga def ko, bu la jàpp waree nga def ko, bu dee sa farata mooy tiim it nga def ko. Laabug xabas tam ci saart yi la bokk te mooy bu sobe nekkee ci sa yaram mbaa ci say yëre mbaa fi ngay jullee nga dindi ko bala ngaa julli, da ñuy bañ nga julliwaale sobe te fekk nga mënoon a tàggook moom, su fekkee da ngaa julliwaale sobe te mënoon a tàggook moom te tay ko fàwwu nga baamu ko.Sàng awra bokk na ci saart yi : awray góor nga xam ni war na koo sàng buy julli mooy li dalee ci jumbaxam ba ci ñaar i bëtu-wóomam, terewul ñu sopp nga wormaal sa yaram sol yu baax ngir tegginu ci sa kanam Boroom, jigéen moom mbooleem yaram wi la war a sàng ndax awra la ba mu des kanam ga ak ñaar i tenk yi. Sol tubëy joo xam ni sàng na jumbax gi wàcc ba ci tank yi ëmbaale bëtu-wóom yi, bu ko góor defee julli gi baax na waaye sib na ñu ko. Bu fekkee yëre yi nga am daa am sobe te amoo beneen te amoo yitam ndox moo ko fóotee walla boo ko bëggee fóot waxtu wa raw la kon na nga ko far julliwaale darra du ci nekk waaye bu dee waxtu wi yaatu na ba mën nga fee dindi sobe si te waxtu wi du la raw kon day war nga dindi sobe si ba noppi door koo sol jullee ko, tooyaay ba yitam du ca wàññi darra. Sa ñàkk a set gi bu taxee  nga yéexee julli ga ngir ni yëre yi daa am sobe nga ni naa bàyyi ba am yëre yu laab walla ba am ndox fóot ko kon yenu nga bàkkaar ndax da ngaa waroon a julliwaale sobe si rekk ndax sobe si aayul ndegam ngant la, ku rafle ba lu sàng awraam sax amu ko, koo ku da fay def yaramu neen julli ndax loo lu la mën.Jublu Xibla yitam bokk na ci saart yi, nga xam ni mooy boo nekkee Màkka walla la ko wër moom jëmmu Kaaba gi ngay war a jublu, boo soree Màkka, wet ga Kaaba ga féete rekk ngay jublu, koo xam ni ba muy julli daa moy xibla waaye laata mu koy yëg julli na ba sëlmël kon da ñuy sopp rekk mu baamu ci waxtu wa. Bu dee ci biir julli gi la yëgee ni moy na xibla, da ñuy seet su fekkee ni gumbë la du aaje muy dagg julli gi day wëlbëtiku rekk jublu xibla, su fekkee njàccaar la te fekk la mu ko moyee tuuti la du aajo muy dagg julli gi da fay daa di jublu xibla rekk. Bu dee njàccaar la te fekk la mu moy ci xibla gi daa bari te mu yëgee ko ci biir julli gi da fay dagg julli ga jublu xibla ba noppi door a tàmbaliwaat. Lépp lu ñuy baamu ci waxtu wa kepp te su waxtu wa jàllee kenn du ko baamooti xamal ni baamu goo gu ngënéel la ndax su doon baamu gu war da ñu lay wax ni da nga koy baamu, fàwwu waxtu wa jàll walla mu bañ a jàll a ci yem niki naafile rekk ndax waxtu wa nga ko war a defee bu jàllee rekk kenn doo tu ko baamu.Bokk na yitam ci saart yi nga bàyyi lépp lu mënul a ànd ak julli gi mel ni wax walla jëf ju jëmul ci julli ga.Jullig aji tawatJullig farata daa am juróom ñaar yu ñu war a sàmmonteel, ñent ya dees koo war a tegale boo ko mënee moom rekk ngay sañ a def doo mën a jàll ca ba ca des, ñett ya mën ngaa mën bii te jàll ca ba ca des te du ko teree baax. Su ko defee ñent yi ñu war a tegale ñooy, su fekkee mën ngaa julli taxaw jonn kon da nga koy def, soo ko tëlee te mën a taxaw wéeru kon nga taxaw wéeru, soo ko mënul te mën a toog te bañ a wéeru kon nga julli toog te bañ a wéeru, soo ko tëlee te fàwwu nga wéeru nga soog a sañ a julli toog te wéeru. Mukallaf mu ne yii da koo war a toftale bu mu ci mënul soog a jàll ca ba ca des, ñent yii boo ci def te mënoon ba ko jiitu sa julli day daa di yàqu.Ñett yi nga xam ni da ñoo sopp nga tegale ko waaye tegale ga warul ñooy su fekkee ni yaw julli toog wéeru ci darra mënoo ko, tëdd rekk nga mën sopp na ñu nga tëddee sa wetug ndeyjoor jublu xibla, boo tëlee wetug ndeyjoor nga tëddee wetug càmmooñ, boo ko tëlee nga jaaxaan say tank jëm xibla. Su ko defee li ñu wax nii bu dee da nga mën a taxaw julli te doo wéeru ci darra nga julli wéeru ci darra, julli gaa ngi yàqoo ci bu fekkee ni la nga wéeru sëf nga ko sa doole bu baax ba nga xam ni bu daanuwoon nga ànd ak moom daanu waaye bu dee wéeruwoo ca bu baax da ngaa def lu ñu sib rekk waaye àggul ci yàq sa julli. Bu fekkee ni da ngay julli jullig naafile dagan na nga mën a taxaw ba noppi daa di toog waaye waxeef na ni tuyaaba ja nga waroon a am xaaj ba lay doon. Lee lee yitam mën ngaa tàmbali naafile ci toogaay ginnaaw ga nga sawar daa di jóg yeggalee ko taxawaay darra nekku ci walla nga tàmbalee ko ci taxawaay yeggalee ko ci ab toogay.Jullig tukkiKépp ku tukki soriwaayu ñent i bariid am na ñu ne day nekk ñéen-fukk i kilomet ak juróom ñett, am na ñu wax ni mooy juróom ñaar fukk i kilomet ak ñaar mooy bi gën a wér, mën ngaa wàññi bépp julli bu matoon ñent i ràkkaa, suba ak timis deesu léen wàññi.Booy bàyyeekoo ci dëkk bu mag bala ngaa tàmbalee wàññi da ngay nég ba génn léppu dëkk bi, nga xam ni amul benn kër bu tollook yaw ci ndeyjoor mbaa càmmooñ walla sa kanam, bu amoon ay tool sax yoo xam ni fa la waa dëkk bi di bayee wallab maarse boo yaboo boole ko ci dëkk bi ba weesu léen door a tàmbalee wàññi, waaye na tukki ba bañ a doon tukki fo walla moy. fi nga xam ni boo fa tollee booy dem mën a wàññi booy ñibisi ba tollaat foo fa ca ngay tàmbalee matal doonte duggagoo sa kër. Bu fekkee àgg nga ci barab te yéene faa sax ñent i fan walla la nga fay top-patoo fàwwu mu mat ñent i fan, kon da ngay matal julli yi ba ba nga fay bàyyi-koo, door a seet ba xam fa nga jëmaat di na matal saart yi am déet, booy dem di nga wàññi ba ba ngay yegg ndéem barab ba nga jëm mat na doxub wàññi, bu dee ci diggënte bi daa am fooy jàdd te sa dig ak moom matul doxub wàññi fas faa am ñent i fan kon ba ba nga fay àgg doo wàññi.Nees di fayee boru julliBoo amee boru julli, taxaw temm ci bëgg léen a fay, lu war la kenn waru koo sàgganee, bu fekkee da ngaa bari boru julli te bis bu nekk nga fay juróom i bis maanaam saa boo jullee genn julli fay juróom teg ca ku farlu nga.Julli gu ne na mu raweewoon nga koy fayee, bu dee da laa rawee fa nga dëkk nga xam ni waroo koo wàññi kon boo koy fay da nga koy matal, bu dee bam lay raw cib tukki nga nekkoon sa sunna moo doonoon wàññi ko kon boo  koy fay da nga koy wàññi bu dee julli gu mat ñent i ràkkaa la niki tisbaar, tàk-kusaan ak gee, waxtu wa ngay fayee amu ci solo waxtu wam la rawee rekk la deefi seet, bu dee daa am julli gu la rawoon ba nga nekkee ca dëkk ba, ba nga demee bay tukki nga bëgg koo fay da nga koy matal, bu dee julli gu la rawee ci yoon wi, boo ñibisee ci kër gi du tee da nga koy wàññi.ñaar i julli yoo xam ni da ñoo bokk waxtu bu fekkee xaj na ñu ca waxtu wa fàwwu nga war léen a tegale ndegam fàttewoo ko, bu tàkkusaan jotee te julleegoo tisbaar da ngay njëkk a julli tisbaar door cee teg tàkkusaan, boo ko tayee njëkk a julli tàkkusaan da ngay mel ni ku ko julliwul, da ngay julli tisbaar ba noppi war ko cee tegaat niki noo nu timis ak gee. Bu dee am na julli yu la raw yoo xam ni bari wu ñu mooy ñent i julli jëm suuf, su la ñent i julli rawee am julli gu jot day war nga julli ñent yi la raw ba noppi door a julli gi jot doonte boo nekkee di léen julli gii teew waxtoom raw la sax da nga léen di fay ba noppi soog a julli gi teew, boo ko deful rekk am bàkkaar, toftale ga moytu bàkkaar lay doon boo julliwoon gii teew door a julli yoo yu du ko tee baax doonte benn waxtu la niki suba daa jot te yaw julliwoowoon gee biig ngir nga bañ a am bàkkaar da ngaa waroon a fay gee ba noppi door cee teg suba, boo njëkkoon a julli suba du ko tee baax waaye bàk-kaar ngay am ci ñàkk koo tegale, ñaar i julli yu bokk waxtu la tegale ga mënul a ñàkk nga xam ni soo ko deful du baax, yi ci des soo léen tegalewul bàkkaar ngay am ci ñàkk gaa tegale waaye du ko tee baax.Soo amee boru julli waxtu wu nekk manees na ko caa fay, koo xam ni xas nga koo ame  doo sañ a naafile ndax li nga war a naafilaa da nga koo war a fayee bor yi nga ame ba noppi niki naafileg yoor-yoor ak ramadaan walla di dawal tisbaar mbaa tàkkusaan waaye safaak witar ñoom loo bari-bari bor mën nga léen a def ak ñaar i julli iid yi (korite ak tabaski) ak jullig muurug jant ak jullig mbaaw, jullig muuru weer dañ cee wuute, ñaar i ràkkaay fajar dañ léen a fonk lool su julliy sunna yii jàllee ñoo ci topp moo tax ñu tuddee léen A’rahiibatu ñoom it loo bari-bari boru julli da nga léen di jooxe.Su fekkee da ngeen a bokk ame boru julli te yéen a yemle ya léen raw mën ngeen jiitël kenn su ngeen di fay julli ya ngeen ame, ku fàtte lim yam am ciy bor kon day fay di fay bam leer ko ni lam amewoon ciy bor fay na ko mu door a bàyyi.xabla salaam ak Bahda salaamSunnaaleef na ngir ag njuumte ci dolli walla nga wàññi ñaar i sujjóod. Bu  fekkee da ngaa juum dolli darra ci julli gi, boo sëlmëlee da ngay sujjóod ñaar i sujjóod taayawaat daa di sëlmël, taaya ju gàtt lay doon ci abduhuu wa ra-suuluhuu lay yem, su fekkee da ngaa wàññi lu mel ni sunna soo xam ni ku ko wàññi da nga ko war a sujjóodal xabla salaam, da ngay taaya ba fa nga daan war a waxee assalaamu alaykum, nga daa di sujjóod ñaar i sujjóod daa di taayawaat taaya ju gàtt door a sëlmël.Bu dee da ngaa boole dolli ak wàññi, da ngay sujjóod xabla salaam, bu fekkee da ngaa waroon a sujjóod xabla salaam, fàtte ko ba wax assalaamu alaykum te fekk bi nga ko fàttalikoo ak bi nga sëlmëlee soreewul, da ngay daa di sujjóod sa xabla salaam, taayawaat sëlmël mu jeex waaye bu dee yàgg na nga xam ne jàkka ja nga doon jullee génn nga ko walla sax génnoo ko waaye yéex nga koo fàtteliku lool kon sujjóod ba ak julli gi lépp yàqu na, da ngay jul-liwaat bu fekkee la la tax di sujjóod mat na ñett i sunna walla aw saar ndax ku ko fàtte bàyyi nga ñett i sunna ndax jàng gi ak taxawaay bi, yelu gi walla béral gi lépp sunna la bu ko matul nak du yàqu niki lu mel ni taaya, bu dee bahda salaam boo ko fàttee doonte ay at la, boo ko fàttalikoo da nga koy sujjóodal.cosaanul sujjóod mooy bàyyi ñaar i sunna walla lu ko ëpp déet lu ko yées. farata moom saa soo ko bàyyee mëneesu koo sujjóodal xabla walla bahda salaam, da nga koy indiwaat rekk.Koo xam ne wàññi na ci ngëneel i julli deesu ko sujjóodal, benn sunna tam boo ko bàyyee doo ko sujjóodal lu dul ku bàyyi ag yelu walla béral. Béral boo ko defee ci barab boo waroon a yelu da ngay sujjóod bahda salaam ndax da ngaa yokk, boo yeloo ci barab boo waroon a béral da ngaa wàññi kon xabla salaam ngay def.Bu dee da ngaa juum ba wax ci biir julli da ngay sujjóod bahda salaam taayawaat sëlmël ndax da ngaa dolli, koo xam ne daa sëlmël ginnaaw bu mu jullee ñaar i ràkkaa niki mu doon julli tisbaar def ñaar i ràkkaa taaya taaya ju njëkk rekk daa di sëlmël war na ci moom sujjóodug bahda salaam ginnaaw bu mu jógee ba àggale julli gi. Koo xam ne daa dolli ñaar i ràkkaa niki ngay julli tàkkusaan def ko juróom benn ràkkaa walla nga dolli benn ràkkaa, boo sëlmëlee da nga koy sujjóodal bahda salaam waaye lu toll ni ràkkaa yi ab julli war a am boo ko ci dollee niki ngay julli tisbaar def ko juróom ñett i ràkkaa walla tàkkusaan walla gee kon julli ga day yàqu, timis moom boo ci dollee ñent i ràkkaa moo koy tax a yàqu.Bu fekkee yaa ngi julli di sikki-sàkka naan ñent i ràkkaa laa am walla ñett,  jàppal ni la gën a néew nga am daa di indi ñenteelu ràkkaa bi ndax boroom xam-xam yi da ñuy wax ne booy sikki-sàkka ba xam mat na am matul, jàppal ni matul boo noppee sujjóod bahda salaam, bu dee da ngay sujjóod di sik-ki-sàkka ba xam benn yoon nga sujjóod walla ñaar da ngay daa di sujjóodaat beneen, sëlmëlël ndéem yaa ngi sikki-sàkka ci ba xam sëlmël nga am déet su dee yàggul, doo ko sujjóodal darra du bahda du xabla. Bu dee diggënte bi ngay sikki sàkka ba xam sëlmël nga am déet da fa yàgg lool walla génn nga jàkka ji, kon xamal ni goo gu julli yàqu na, da nga koy julliwaat.Koo xam ni boroomug jax-jaxal la mooy ku xelam bon ba nga xam ne saa buy julli du xam ci ban ràkkaa la toll, lum xelam jàpp, na jàpp loo la te wéyal julli gi waaye ginnaaw bu sëlmëlee sopp na ñu mu sujjóod bahda salaam.Koo xam ne daa béral xunóot darra du ko ci war du xabla du bahda waaye bu dee tayeef lu ñu sib la.ñaar i ràkkaa yu mujj yi sunnaalu ñu ku ci dolli aw saar, koo xam ne da koo tay jàng ko ci def na lu ñu sib waaye du ko tax a sujjóod.Koo xam ne da fa tàmm su déggee Muxammad daa di ciy teg sallalaahu alayhi wa salam, su ko nit rombee wax turu Yonent bi SaWS mu juum wax salalaahu alayhi wa salam, bu fekkee tayu ko, sibu ñu ko, su ko tayee sib na ñu ko ak fu mu ko mën a defee ci biir julli gi.Koo xam ne da fa jàng ñaar i saar ci biir julli walla lu ko ëpp walla mu jàng aw saar jeexal ko ba dugg ci weneen walla mu rukkoo te saar wa mu tàmba-liwoon jeexul, yoo yu yépp sujjóod waru ca.Koo xam ne da fay julli am kuy wax mu di ko joxoñ walla muy yëngël bopp bi di ko junj, loo la sujjóod waru ci.Koo xam ne da fa juum ba baamu faatixa, li koy war mooy suujjóod bahda salaam waaye bu dee baamu gi tayeef la, julli ga yàqu.Boo jàngee faatixa waroon caa teg saar, dem bay waaj a sëgg fàttaliku saar wa, du la tax a siggi ni da ma ciy teg saar, ndax rukkoo gi nga jëm farata la te farata kenn du ko tàmbali di ko bàyyi di dellu ci sunna, da ngay wéy boo nop-pee sujjóodal ko xabla salaam.Ki nga xam ne da fay julli, jàng bay waaj a rukkoo fàttaliku ne li mu jàng da koo yelu te fekk lu ñu war a béral la, bu fekkee faatixa ja doŋŋ la, kon da fay baamuwaat faatixa ja, bu noppee sujjóod bahda salaam ndax daa jàng faati-xa ñaar i yoon te loo lu ag dolli la, bu fekkee saar wa doŋŋ la yelu kon da koy  baamuwaat waaye aw saar moom mënees na ñu jàng lu ëpp benn moo tax sujjóod du la ci war. Bu fekkee jot ngaa rukkoo te yelu loo waroon béral, boo noppee da ngay sujjóod xabla salaam ndax bàyyi nga béral te ku ko bàyyi da ngaa wàññi moo xam ci faatixa ji la walla ci aw saar.Boroom xam-xam yi dëppoo na ñu ni kuy julli ree te tay ko sa julli yàqu na, juum ree moom am na ñu ne day yàq julli am ñu ne du ko yàq waaye wér na ne ku sàggan kepp mooy ree ci biir julli walla kuy fo te réer. Sëriñ Tuubaa qaada lahuu Laahu maaxtaara lahuu am na benn bis mu woo mag ñi ne leen julli de na ngeen ko fonk bu baax waaye naqari naa def lool, ndax julli dëgg-dëgg boo ko dee def, boo kàbbaree su ñu faboon paaka di dagg sa cër yi benn ginnaaw benn di wacc doo ko yëg, moo ne déey mboolooo mii toog ku mën a jullee noo nu am na fi.Muuñ ci julli moom darra nekku ci du yàq julli, sujjóod waru ci, du waral baamu julli gi.Kiy julli di xalaat màggug sunu Boroom ak tëkku yi mu tëkku moykat yi wal-la muy jàng alquraan ci julli di ko settantal bay jooy, jéggël na ñu ko ko doonte ma ngay sërxët ca kaw, naka noo nu ki nga xam ne daa nekk ci biir julli am ku ñëw yàkkamti bëgg koo wax darra ba dem, moom miy julli mu ne cell dagg njàng ma ngir bëgg koo déglu ba xam li mu koy xibaar mu door a wéyal julli gi waaye déglu ga bu mu yàgg.Koo xam ne da doon julli, julli goo xam ne da fa am taaya ju nekk ca digg ba muy jullig ñent i ràkkaa walla ñett i ràkkaa, mu def ñaar i ràkkaa ba mu laataa toog, jóg taxaw walla ba mu toogee laataa taaya jóg taxaw waaye laataa ñaar i loxo yi ak ñaar i bët i wóom yi di tàqarlikook suuf si, fàttaliku na ko daa di toogaat jëm ca taaya ju njëkk ji, koo ka sujjóod waru ko ndax loo lu mu def lu woyof la, su fekkee ni ba mu fàttee taaya ji, ñaar i loxo yi ak ñaar i bët i wóom yi tàqarlikoo na ak suuf si, bu mu toog na wéy taxaw, bu noppee sujjóod xabla salaam ndax taaya joo ju mu wàññi. Bu dee ginnaaw tàqarlikoo ga dellusiwaat na toog koo ku aw àtteem ñaar la : bu dee bi mu laataa taxaw jonn la dellusi toog ngir taaya ja mu fàttaliku, koo ku bu noppee da fay sujjóod bahda salaam ndax da fa dolli bu dee da fa nég ba taxaw jonn doo ga dikkaat toog, dolli na bu noppee dafay sujjóod bahda salaam.Koo xam ne da fay julli, juum ba wal (ëf), kon dolli na, bu noppee da fay sujjóod bahda salaam, bu dee moo ko tay, kon julli ga da fay yàqu bu fekkee wal ga ci gémmiñ la ko defee, bu dee ci bakkan sujjóod waru ko. Ndéem tisli nga ci julli, bul soxlawoo naan Alxamdulillaahi Rabbil aala-miin, bul delloo  ka nga xam ne ndokkeel na la maanaam boo tislee am ku la ne yarxamukallah, bul ko delloowaat naan ko yaxfirullaahu lanaa wa lakum wa yahdiikumullah wa yuslixu baalakum, da ngay wéyal sa julli rekk. Bul dégg kuy tisli te fekk nga nekk cib julli naan ko yarxamukallah. Lii nag da ñu koo sopp, darra warul ki ko def.Bu dee da ngaa nekk di julli far bébbëli, da ngay jël sa loxo ubee ko sa gé-mmiñ te bañ a wax darra.Boo bëggee tufli da ngay génnee sa mbalaan walla sa musuwaar raay ko ci sa làmmiñ, tuflit ya taq ca waaye bul ni tëf ndax su boo baa taa ak faa day génn te loo lu da fay yàq julli gi ndax dolli nga ca lu ca bokkul.Koo xam ne da ngay xalaat ndax man yor naa am toj am déet walla ngay sikki-sàkka ci yor sobe am déet, ginnaaw ba mu wóor ko ni laab na, sujjóod waru ci.Ki nga xam ne da fay julli ba ci yàgg mu juum geestu te xar kanam gi kepp a geestu waaye jëmm ji wëlbëtikuwul darra waru ci waaye lu ñu sib la. Ki nga xam ne daa geestu ba jëmm ji jublootul xibla, koo ku moom julli gi da fay yàqu fàwwu da koy baamu ndax jublu xibla daa bokk ci saart i julli.Koo xam ne da fay julliwaale sooy ndax xaraam na ci góor mu koy sol, walla mu xool lu ñu xaraamal moy na Yàlla waaye teewul julli ga moom wér na niki noo nu ku sàcc ci biir julli.Bu fekkee da ngay jàng alquraan ginnaaw bi nga jàngee faatixa ba noppi, am ñaan yoo tàmm a teg ci faatixa, nga far teg léen ca ginnaaw faatixa ji nga jàng ci biir julli gi, nga fàttaliku ne ci biir julli nga nekk doonte benn baat nga ci jàng, da ñuy xool su fekkee ci alquraan la bokk, sujjóod du la ca fekk waaye su fekkee ñaan ga bokkul ci alquraan, da ngay sujjóod bahda salaam ngir ag dolli goo tayul waaye soo ko tayee julli ga day yàqu. Su fekkee da fa jàng baat boo xam ne ci alquraan la bokk waaye mu soppi baat ba niki iyaaka nahbudu mu wax iyaaka yubhadu walla mu yàq maanaa ma niki iyaaka nahbudu mu wax iyaaka tahbudu, sujjóodu bahda salaam moo ko cay war.Soo gëmméntoo ci biir julli gëmmént gu woyof xamal ni yàqul julli, sujjóod it du la ci war waaye boo àggee ci nelaw, nelaw yu diis xamal ne julli ga yàqu na, njàpp ma itam toj na ndax nelaw yu diis da fay toj njàpp te njàpp su tojee julli ga yàqu. Nelaw yu diis ni ñu koy xàmmee ak nelaw yu woyof mooy nelaw ba yuut walla nelaw te yoroon darra mu rot te yëgoo ko. Koo xam ne da fay julli te wéradi ba tax muy wonk, jéggël na ñu ko ko niki noo nu koo xam ne daa xaddamiku ngir lor waaye soo xaddamikoo ngir dégg ku nuyyóo nga xaddamiku ngir won ko ne yaa ngi ci biir néeg bi, yàqulub julli waaye sibéef na ñu ko.Ku nekk ci biir julli, séen kuy dem nga bëgg koo woo daa di sàbbaal ngir bu geestoo nga junj ko, sib na ñu ko waaye julli ga wér na deesu ko digël mu sujjóod ndax subxaanalaahi bokk na ci yi nga xam ne sañ na ñu koo wax ci biir julli.Bu fekkee da ngay jàng ba mu yàgg nga gag, boo xamul aaya ba ca topp da ngay tëb aaya bi nga gagee jàll ca ba ca topp ngir nga mën a jàll waaye boo xamul aaya ba ca topp da ngay rukkoo rekk te bañ a ubbi ab Kaamil di ko ci seet ngir bëgg a jàll, lii nag ci saar wu dul faatixa kepp la ñu la ko may waaye faatixa moom mëneesu koo ñàkk a jàng ba mu mat ci biir julli doonte da ngay ubbi Kaamil xool ko ca. faatixa boo ci bàyyee ab aaya te mënoo koo dabaatal ndax rukkoo nga ba siggi soog koo fàttaliku, boo noppee da ngay sujjóod xabla salaam ndax da ngaa wàññi, su fekkee da nga cee bàyyi lu ëpp benn aaya te mëneesu koo dabaatal, sa julli yàqu na.Koo xam ne bokku léen julli, ma nga beru di julli yaw it ngay julli, bu gagee soo ko gàggantee yàq nga sab julli. Sa ilimaan kepp nga sañ a gàgganti.Boo déggee ilimaan di jàng, bu gagee te wonewul ne daa bëgg ku ko gàg-ganti, bu ko gàgganti, boo déggee mu yàq aw baat jàll, sañ nga koo wax baat bi ba mu xam ni da koo yàq.Su fekkee da ngaa nekk di xalaat ci mbiru àdduna ci biir julli gi, sib na ñu ko, balaa mën a yàq julli gi da fay bari lool, bari gi ni ñu koy xamee mooy ngay xalaat mbiru àdduna ba xamatoo ñaata ràkkaa nga julli nga xam ni moo sabab nga ñàkk a xam ràkkaa yi nga julli.Ki nga xam ne da fay julli gis ku bëgg a jaar diggëm ak ay tankam ak fi nga xam ne boo dëppee sa jë fa nga koy teg, nga puus ka fa bëgg a jaar, yàqul julli, sujjóod waru ci.Ki nga xam ne bi muy sujjóod wetug jë bi la sujjóodee xayna digg jë ba daa am mettit wu fa ne walla bi mu demee bay sujjóod kaalaam tasaaroo ba mu sujjóod ci kaw kaala gi, yàqul ab julli te darra waru ci.Koo xam ne da fay julli ba ci yàgg mu waccu, waccu woo xam ne sàkku wu  ko walla mu gall, loo la yàqul ab julli te darra waru ca.Maamuum bu dee julli, nekk ci ginnaaw ilimaan su bàyyee loo xam ne bu doon moom kepp mooy julli, sujjóod da ko ciy war te ilimaan bàyyi wu ko, xamal ne ilimaan ji da koy gàdduwaale ba mu des mu wàññi farata joo xam ne ci julli gi la bokk. farata ilimaan mënu koo yenul maamuum, kon bu noppee na ko indi ngir julleem mat.Ki nga xam ne da fa jamaj walla mu gàllankooru walla mu doon nelaw ba ilimaan rukkoo te moom rukkoowul, bu fekkee ca ràkkaa bu njëkk ba la nekk, koo ku di na am ñaar i àtte : Bu fekkee yaakaar na ne balaa ilimaan a yëkëti boppam jóge ci sujjóodu ñaareel bi ci ràkkaa boo bee mu nekk, mën na fee rukkoo fekksi ko te du siggi, kon da fay gaaw rukkoo dem fekki ko. bu dee yaakaarul ni mën naa fekki ilimaan ci sujjóodub ñaareel bi te du siggi, kon ruk-koo ba daf koy bàyyi te fekki ilimaan fa mu toll, bu ilimaan sëlmëlee mu indi beneen ràkkaa buy wuutu boo bu mu bàyyiwoon ab rukkoo.Ki nga xam ne da fa sujjóodul, daa gàllankooru walla mu doon nelaw, ràk-kaa bi mu nekk sujjóodagu ko ba ilimaan jàll ca ràkkaa ba ca topp, kon da fay gaaw sujjóod sujjóodu ràkkaa bii nga xam ne ci la ilimaan jóge bu fekkee yaakaar na ne mën naa dab ilimaan balaa rukkoo ca ràkkaab ñaareel ba nga xam ne ca la jëm, su fekkee yaakaar na ne mënu fee sujjóod fekki ko ca ràkkaa boo bee balaa rukkoo kon da fay bàyyi ràkkaa boo bu rekk fekki ilimaan, bu noppee indi beneen ràkkaa bu koy wuutu waaye su fayee ràkkaa boo bu mu bàyyiwoon, sujjóod bahda salaam waru ko lu dul da fa sikki-sàkka ba xam rukkoo na walla déet, walla sujjóod na walla déet.Koo xam ne daa nekk ci biir julli, ray jiit joo xam ne jublu na ko te jengul xibla walla jëf ja yàgg ba ku ko séen defe ni nekkul ci julli, darra waru ko te julli gi yàquwul.Su fekkee ilimaan da fa jóg te li muy def xam na ñu ni ag dolli la, yaw mi xam li ko tax a jóg àndal ak moom taxaw, ki nga xam ne moom it mi ngi sik-ki-sàkka ba xam dolli gi lan a ko waral, moom it na ànd ak ilimaan jóg taxaw waaye ki nga xam ne wóor na ko ne ilimaan lii muy def dolli la, da fay toog du ko fekki ca taxawaay ba. Ñoom ñii ku ci def safaanub li ñu la digël sa julli da fay yàqu.Su fekkee ilimaan da fa sëlmël te julli gi matagul waaye da fa juum, ki nekk ci ginnaawam xam ne daa juum mu sàbbaal ko, ilimaan ànd ak moom ci sàb-baal ga xam ne julli gi matagul, kon bu noppee moom ilimaan da fay mottali  julli gi ba noppi sujjóod bahda salaam, maamuum it noo nu lay def.ilimaan soo ko sàbbaalee, muy deng-dengi, xamul li tax nga wax subxaana-laahi, may na ñu ko mu laaj ñaar ñu maanu ñu nekk ci ginnaawam, su boo baa may na ñu ko mu wax, ñiy tontu it noo nu waaye da ñuy yem ci tontu rekk te noppiwaat. Noo nu la ñu koy nettalee ndax Yonent bi SaWS daa mos di julli tàkkusaan, taaya ci ràkkaab ñaareel bi sëlmël, Sujjóodayni ne ko waaw jullib tàkkusaan da ñu koo wàññi def ko ñaar walla da ngaa juum, Yonent bi SaWS ne ko kon de da maa juum lu mu doon, mu ne ko ñaar i ràkkaa nga julli, Yonent bi SaWS daa di jóg àggale.Ndéem sàbbaal na ñu ilimaan ngir jàpp ne da fa juum waaye moom jàpp na ne julli gi mat na, na jëfandikoo li mu jàpp ndax lu ko wóor la, la muy sik-ki-sàkka yitam da koy bàyyi te jàpp ca la ko wóor waaye bu dee mbooloo mu bari ñoo ko ne subxaanalaahi te moom mu jàpp lu wuuteek la mbooloo ma jàpp, kon daa war a fekki mbooloo ma ndéem leeralal na ñu ko ag njuumteem.Bu fekkee da ngaa julli gee ba noppi ni naa julli safaa ak witar, ngay julli ba ci yàgg nga sikki-sàkka ba xam ci witar nga nekk walla ci ñaareelu ràkkaa bu safaa, su boo baa da ngay def li gën a wóor te mooy jàppal ni ràkkaa bii nga toll mooy ñaareelu ràkkaa safaa, boo sëlmëlee sujjóod bahda salaam ndax da ngaa sikki-sàkka, boo sëlmëlee julli witar.Sopp na ñu diggënte safaa ak witar bul fi wax darra, boo juumee wax ca darra nekku ca, bu dee yaa ko tay def nga lu ñu sib waaye du tere julli gi baax.Bu dee li nga fekkee ci jullig ilimaan matul benn ràkkaa, ràkkaa bu mujjam nga fekkee te fekk nga mu sujjóod ba siggi, xamal ni amoo darra ci julli gi bu ilimaan dee sujjóod xabla walla bahda sa yoon nekku ca waaye bu dee daa sujjóod bahda salaam nga ànd ca ak moom, boo jógee da ngay tàmbaliwaat julli gi.Su dee fekkee nga ci jullig ilimaan lu mat ab ràkkaa walla lu ko ëpp kon xamal ni sujjóod bu ko war rekk war na la doonte fekkee woo la waral sujjóod ba, bu dee sujjóodug xabla salaam da nga ciy ànd ak moom, bu dee sujjóodug bahda salaam da ngay jóg jàll ca la mu la rawee ba noppi door koo sujjóod, boo ko tayee ànd kook ilimaan sa julli yàqu.Bu dee ilimaan da laa raw te def luy waral mu sujjóod bahda salaam, boo jógee bay fay la mu la raweewoon nga def ca luy waral xabla salaam, da fay mel ni yaa boole def luy waral xabla ak bahda te yoo yu ñaar bu ñu dajee da ngay ëppël doole xabla ba, boo sujjóodee xabla salaam rekk mu doy. Kuy sikki-sàkka ci matug julli gi am déet far sëlmël, julli gi yàqu na ndax la gën a néew la waroon a topp daa di koy mottali, bu ca noppee daa di sujjóod bahda salaam.Boo doon julli di fay ab julli bu la raw ca waxtu, boo ca juumee mook boo ko doon julli ca waxtu wa juum ca ñoo yem i àtte.Boo doon naafile juum ca mook boo doon julli jullig farata juum ca ñoo yem ndare ci juróom benn i mas’ala yoo xam ne wuute na ñu ci : faatixa, saar, yelu, béral, dolli ab ràkkaa ak fàttaliku lenn ca ponk ya ndéem yàgg na.Boo doon julli jullig naafile fàtte ca faatixa ba rukkoo da ngay wéy rekk bàyyi ko noo nu boo noppee sujjóod bahda salaam te bu doon jullig farata am ca ràkkaa boo fàttee faatixa ba rukkoo ba siggi kon da fay bàyyi boo ba ràkkaa te ba sës ci moom wecci ko, su ko defee su julli ga jeexee benn mu boole dolli ak wàññi sujjóod xabla salaam walla mu doon dolli kese mu sujjóod bahda salaam.Boo dee naafile fàtte ca ab saar jàng faatixa kese walla muy naafile gu ñu soppoon nga béral ko yaw nga yelu ko walla ñu soppoon nga yelu ko yaw nga béral ko, yoo yu yépp boo xasee rukkoo door koo fàttaliku da ngay wéyal rekk, sujjóod sax waru ca ci wuuteek jullig farata ndax boo ca bàyyee ab saar da ngaa wàññi da ngay sujjóod xabla salaam, boo bàyyiwoon béral yelu da ngay mel ni ku wàññi fàwwu nga def xabla salaam, boo yeloo foo waroon a béral da ngay mel ni ku yokk fàwwu nga sujjóod bahda salaam.Boo doon naafile, nga am ñaar i ràkkaa ba noppi jóg jàll cib ñetteel, bu dee teel nga koo fàttaliku maanaam laataa ngay rukkoo bay siggi da ngay dellu-siwaat taaya sëlmël waaye fàwwu nga sujjóod bahda salaam ngir yokk gi. Bu dee bi mu àggee ci ràkkaab ñetteel bi rukkoo na ba siggi door a fàttaliku ne ci ab naafile la nekk, bi mu amee ñaar i ràkkaa daa waroon a toog taaya sëlmël kon da ngay jàll yokk ca beneen ràkkaa muy ñent, su ko defee  nga sujjóod xabla salaam ngir ñàkk gi nga ñàkk a wax assalaamu alaykum ci diggënte ñaar i ràkkaa yu njëkk yi ak ñaar yu mujj yi ci wuuteeg jullig farata bu ràkkaa ya xasee ba mat mu juum jóg di ci yokk beneen ràkkaa, saa yoo yëgee ni ràkkaa bi nga toll ndollal la moo xam rukkoo nga ba siggi walla déet ñoo yem da ngay dellu waat toog taaya sëlmël daa di sujjóod bahda salaam xam ni yokk nga. Boo julliwoon jullig naafile fàtte ca ponk maanaam fàtte ca farata niki ruk-koo walla sujjóod mbaa faatixa ba sëlmël ba mu yàgg nga door koo fàttaliku, kon jullig naafile ga baax na du aajewoo nga di ci def darra, bàyyi ko noo nu  rekk, wuute na ak bu doon jullig farata ndax su boo baa julli ga da fay yàqu fàwwu nga baamu ko.Naafile boo ci xasee ba dugg da fay soppiku lu war, boo ko tayee bàyyi ca benn ràkkaa walla ab sujjóod walla rukkoo, fàwwu nga julliwaat ko. Nan la ñuy julleearmal ci julli nga xam ni mooy wone ni tàmbali nga ko mooy nga wax al-laahu akbar, baat bii rekk moo ci doy boo ni woon sax akbaru Laahu du ko tax a baax, boo koy def da ngay yëkëti say loxo ba ñu tollook sa ñaar i mbagg mbaa ñu jege ko, yëkëtig loxo ya da ñu koo sopp ndax bokkul ci farata yi bok-kul ci sunna yi.Boo nekkoon ci jullig suba ginnaaw boo kàbbaree da ngay daa di jàng faa-tixa daa di ciy teg aw saar, faatixa ja ak saar ba yépp doo ca jiitël Bismillaahi raxmaani raxiim ndax fiqu Imaam Maalik da ñoo sib ku ko wax ci jullig farata ndax da ñoo jàpp ni Bismillaahi raxmaani raxiim gi ci faatixa ak gi ci yeneen saar yi ko am yépp ñoo yem da ñu ko koo tàmbalee waaye bokkul ci saar bi, alxamdulillaahi ci la faatixa tàmbalee dëgg-dëgg, bu dee ci naafile di nga mën a tàmbalee ci Bismillaahi raxmaani raxiim.Sopp na ñu boo nee Wa laa daaliin nga wax ci suuf aamiin bu dee yaw kese yaay julli, bu dee daa am ku lay jiite di na ñu sopp ci yaw nga wax ko waaye boo déggul njàngum ilimaan doo ko jéem a tolloole, su fekkee yaay jiite te fekk ngay béral li gën a wóor ci fiqu Maalik mooy doo wax aamiin da ngay bàyyi ña ngay jiite wax ko doonte am nay wuute, boo dee yelu ci ngay wax aamiin ji.ci jullig suba ginnaaw boo jàngee faatixa ba àggal da ñuy sopp nga jàng ci saar yu gudd yi ñooy yi tàmbalee ci Xujuraat ba ci abasa ñoom la ñuy wax tiwaalul mufassal, nga jàng ci benn, boo jàngee yu ko gën a gudd ba tay mu baax da ngay seet fi muxtaar mi toll bu desee lu bari mën ngaa jàng saar yu gudd, loo lu boo dee julli yaw kese la walla nga ànd ak ñoo xam ni taamu na ñu guddël gi waaye booy jiite mbooloo te amaana ñu wéradi mën na ñu caa bokk, gàttal gaa gën.Bu saar bi àggee da ngay sëgg rukkoo waxaale allaahu akbar, sopp na ñu nga boole jëf ji ak wax ji doo dem ba jàpp ci wóom ba noppi door a wax al-laahu akbar.rukkoo li ci gën mooy nga jàpp ci say bëtu wóom jàpp bu dëgër, sa gin-naaw maase nga xam ni du nóox, sa bopp it du téen du sëgg, say përëg sori  say poqotaan. rukkoo yit deesu fa ñaan, sàbbaal moo fay am mën ngaa wax Subxaana rabbiyal aziim, sàkkalu ñu ko sax ab lim, nu mu toll mu baax waaye jàpp na ñu ni wax ko ñett i yoon yu teey digg dóomu na, nga ne fa tegg ba cër ya dal farata la du lu mën a ñàkk.Boo siggee ci rukkoo bi bu dee yaw kese yaay julli da ngay wax sami’al-laahu liman xamidah lii sunna la, dellu waxaat rabbanaa wa lakal xamd lii ngëneel la. Bu dee ci jullig mbooloo ilimaan du wax rabbanaa wa lakal xa-mdu, maamuum it du wax sami’allaahu liman xamidah, ilimaan sami’allaahu liman xamidah lay wax maamuum wax rabbanaa wa lakal xamd. Boo siggee ci rukkoo bi da ngay taxaw ba ni tekk ba say cër dal nga door a sujjóod boole ca waxaale allaahu akbar ndax da ñoo taamu nga boole jëf ji ak wax ji.Taamu na ñu boo sëggee sujjóod nga indi say tenk ba mu tollook sa nopp, boo mënee fexe ba sa jë nga teg ko ci suuf moo gën nga xam ni du tege ci tapi walla leneen loxo yi tam noo nu, bu dee fu ñu lal i tapi walla moket ba mu daj soo yaboo sujjóod ca.Say loxo daa war a sori say poqotaan ci sujjóod bi, say tank ci ginnaaw yëkëtiku baaraam ya sampu ci suuf, mën nga faa sàbbaal ci wax Subxaana rabbiyal ahlaa, mën nga faa ñaan niki nga teg ca allaahumma ixfir lii, ndax da ñoo wax ni foo fu nga gën a jegee sa Boroom ci biir julli gi, mën nga koo wax ci waxiin wu teey ñett i yoon, diir ba lu mu néew néew fàwwu nga ni tekk ba cër ya dal bu ko yéesee rekk nga bàyyi farata.Boo siggee ci sujjóod bi da ngay tàllal sa tankub càmmooñ te doo ca toog, tanku ndeyjoor ba nga yëkëti ko samp baaraam ya ci suuf, yëkëti say loxo fa nga ko tegoon teg ko ci sa kaw bët i wóom, ginnaaw ba ci ngay door a sujjóo-daat ni nga ko defeewoon ci yoon wu njëkk wa.Boo bàyyeekoo ci sujjóod boo ba da ngay daa di jóg taxaw ndax diggënte ba waroo faa toog, jamono ji ngay jóg jëm ci ñaareelu ràkkaa bi da ngay waxaale allaahu akbar boole jëf ji ak wax ji.Ginnaaw boo taxawee nga jàng faatixa ak saar waaye di na ñu sopp saar wi ngay jàng gën a gàtt saar bi nga jàngoon ci ràkkaa bu njëkk ba, ba la ngaa sëgg rukkoo foo fa ngay xunóotee boo nekkee ci jullig suba, boo ca noppee door a sëgg rukkoo, def ni nga ko defeewoon ci ràkkaa bu njëkk ba, sujjóod bi tam noo nu.Boo toogee di taaya daa am toogin wu ñu sopp te mooy nga génnee say tank ci wetug ndeyjoor, bañ a toog ci sa tank ya, da ngay àgg suuf, tanku  ndeyjoor bi da nga koy yëkëti samp baaraam ya ci suuf, mën nga koo xaw a dëngël nga xam ni baaraamu déyu tanku ndeyjoor bi mooy sampu, bari na ñu ko xam bu baax te du ñu ko def ngir ngant. Boo toogee nii ci ngay door a taaya, boo nekkee ci jullig suba boo noppee ci taaya ji rekk mën ngaa sëlmël. Loo lu ñuy wax Salaatu alaa Ibraahiima bari na ay waxiin sopp na ñu nga teg ko ci taaya ji.Sëlmël ji boo waxee assalaamu alay da ngay yëkëti sa bopp tuuti mu jëm ci sa kanam, booy wax kum gi nga xaw a geestu ci sa wetug ndeyjoor nga xam ni ku nekkoon sa ginnaaw di na séen sa lexu ndeyjoor, benn sëlmël ngay def boo dee julli yaw kese ak boo dee jiite.Boo doonee maamuum da ngay wax assalaamu alaykum nii ñu ko waxee, waxaat ko ndank mu jëm ci sa ilimaan, bu dee bi ngay julli am na ku la féete càmmooñ nga daa di wëlbëtiku ci sa càmmooñ wax ko ndank, su fa kenn nek-kul ndax ci yaw la sàppe sa jeexee walla mu am ku fa nekk te amul ci julli gi lu mat ràkkaa kon du jar ngay wax ci wet goo gu assalaamu alaykum, ka fa féete bu amoon ci julli gi lu mat ràkkaa doonte sëlmëlagul du tee nga wax ko ko.Sopp na ñu boo toogee di taaya, sa loxo ndeyjoor da ngay bank ñett i baa-raam yi, baaraamu sànnikaay ak baaraamu déy ngay tàllal, baaraamu sàn-nikaay bi da nga koy yëngël muy bàyyeekoo ndeyjoor di jëm càmmooñ, su fekkoon sax ni sa taaya daa jeex te sa ilimaan jeexalagul da ngay wéy di yëngël baaraam boo bu, am nay wuute waaye yëngël gaa gën a wóor. Loxob càm-mooñ bi da nga koy teg noo nu ci sa lupp, deesu ca bank benn, deesu ca yëngël darra.Yëngël gi da ñu cee wax ni daa mel ni yat la wooy dóor seytaane, ñàkk gee yëngël it wax na ñu ni da lay junj ni benn Yàlla rekk a am, mënees naa jàpp it ni yëngël gi da lay fàttali ba kero ngay sëlmël ni ba tay yaa ngi ci julli nga di ko bàyyi xel ba sa xel mi du dem ci leneen.Yëngël gi ak bank baaraam yi ci taaya la ñu koy def waaye deesu ko def ci toogaayu diggënte ñaar i sujjóod yi.Sopp na ñu ci ginnaaw boo sëlmëlee nga tudd Yàlla niki nga wax astaxfiru Laahi ñett i yoon, daa di ciy teg allaahumma anta Salaamu wa minka salaamu tabaarakta Yaa zaal Jalaali wal Ikraami. Boo ca mënee teg aayatul Kursiyu ngir la xadiis ba wax ni ku saxal a jàng aayatul kursiyu ci ginnaaw jullig farata gu ne, darra doxul sa digg ak àjjana lu dul faatu. Sopp na ñu bala ngaa naafile walla ngay wax jeneen wax nga tudd baat yii ba noppi soog caa jàll.  Sopp na ñu ci ginnaaw boo jullee jullig farata gu ne nga wax Subxaana Laahi fanweer ak ñett, alxamduli Laahi fanweer ñett, allaahu akbar fanweer ak ñett nga mottalee téeméer bi Laa ilaaha ila Laahu waxdahuu laa chariika lahuu lahul xamdu wa huwa alaa kulli chay’in xadiir, def ko ci say baaraam moo gën def ko ci kurus, bu dee boo ko ci defee amaana nga juum ca kon boo yaboo def ko ci kurus.Sopp nañ boo jullee suba ba pare ngay tudd Yàlla ak a ñaan ba jant fenk.Bu la wóoree ni fajar fenk na moo xam nodd na ñu am déet, su boo baa da ngay julli ñaar i ràkkaa fajar yi ba noppi door caa teg ñaar i ràkkaay suba yi. Boo ko jullee te fajar fenkagul du baax di na aaje yit nga jiitël yéene ju ràññeeku njëkk nga koy tàmbali lu ko moy du ko tax a baax. Sëriñ Tuubaa qaa-da lahuu Laahu maaxtaara lahuu ngi wax ca Masaalikul Jinaan ni ñaar i ràkkaa fajar yi boo jàngee ci ràkkaa bu njëkk bi faatixa da nga cay teg alam nachrax, ràkkaa ñaareel bi nga jàng faatixa teg ca alam tara kayfa kon di nga mucc ci loru sa bépp noon.Tisbaar boo ko dee jàngal da ñuy sopp moom itam niki suba nga jàngal ko saar yu gudd yi, lépp da ñu koy yelu. Ñaar i ràkkaa yu njëkk yi ginnaaw faatixa da fay ànd ak saar, ñaar yu mujj ya faatixa kese nga ciy jàng lépp ci yelu.Boo nekkee ci taaya ju njëkk ji, taaya ja da ngay yem ci abduhuu wa ra-suuluhuu, sopp na ñu boo amee ñaar ba tàmbalee jóg da ngay bàyyi ba taxaw jonn door koo wax, ilimaan noo nu lay def, boo dee julli yaw kese tam noo nu, boo dee maamuum da ngay mel ni ku yëgul ni ilimaan a ngi jóg da nga koy bàyyi ba mu taxaw jonn ba nga dégg allaahu akbar ja nga door a jóg te doo wax darra, da ngay bàyyi ba taxaw jonn ngay soog a wax allaahu akbar.Ginnaaw boo sëlmëlee tisbaar sopp na ñu nga naafile ñent i ràkkaa, ñaar sëlmël, ñaar sëlmël, ba tay sopp na ñu bala ngaa julli tisbaar soo ko mënee nga naafile ñent i ràkkaa, ñaar sëlmël, ñaar sëlmël.Sopp na ñu bala ngaa julli tàkkusaan nga naafile ñent i ràkkaa, ñaar sëlmël, ñaar sëlmël, ginnaaw tàkkusaan sib na ñu ku ca naafile. Tàkkusaan ak tisbaar ñoo bokk lépp, li ñu wuute mooy saar ya nga cay jàng moom tàkkusaan da ñoo sopp mu gàtt, ñooy saar yi tàmbalee Suuratu Duxaa ba ci Suuratu Naasi. Timis ñaar i ràkkaam yu njëkk da ñu koy béral te ginnaaw boo noppee ci faatixa ji da nga ciy teg saar te sopp na ñu mu bokk ci yu gàtt yi, ràkkaab ñetteel ba faatixa kese lay am te da nga koy yelu. Bu ràkkaab ñetteel ba jeexee nga taaya sëlmël. Sopp na ñu ginnaaw boo jullee timis nga naafile ñaar i ràkkaa. Sëriñ Tuu-baa qaada lahuu Laahu maaxtaara lahuu daan na digle ginnaaw timis ñaar i ràkkaa, nga jàng ci bu njëkk bi faatixa teg ca Qul yaa ayuhal kaafiruun, ràkkaa ñaareel bi nga jàng faatixa teg ca Qul huwa Laahu axad.Gee, ñaar i ràkkaam yu njëkk da ngay jàng faatixa teg ca saar béral ko, sopp na ñu saar wa digg dóomu te ñooy yi tàmbalee abasa ba ci Duxaa. Ñaar i ràkkaa yu mujj ya moom faatixa kese la ñu ciy jàng ci yelu.Sib na ñu njëkk gee di jot nga cay nelaw te bàyyiwoo koo xam ni su la wax-tu wi naree raw mu yee la. Ba tay sopp na ñu ginnaaw gee boo amul jaamu Yàlla yoo cay teg walla ay yite yu far nga teel a tëdd, teel a yeewu ndax da ñuy bañ nga biddënti.Boo noppee ci gee sopp na ñu nga julli safaa ak witar te béral léen ndax bépp naafile booy def ci guddi sopp na ñu nga béral ko bu dee ci bëccëg sopp na ñu nga yelu ko. Boo doon naafile bëccëg béral ko tam lu dagan nga def waaye la gën mooy nga yelu ko.Safaa moom lu mu néew-néew di na mat ñaar i ràkkaa, boo koy julli ñaar i ràkkaa sopp na ñu nga jàng ci ràkkaa bu njëkk bi faatixa ak Sabbix isma rabbika, ràkkaa ñaareel bi nga jàng faatixa ak Qul yaa ayuhal kaafiruun, daa di taaya sëlmël, nga door a indi beneen ràkkaa bo xam ni moom rekkay beru muy witar ji. Da nga ciy jàng faatixa ak Lixlaas ak falaxi ak Naasi bu jeexee nga taaya sëlmël. Boo ci jàngoon yeneen saar tam du ko teree baax waaye yii la ñu ci gën a sopp.Boo sawaree ba bëgg a dolli safaa kon da ngay def ay ñaar ñaar ba kero ngay àgg fa nga bëgg a yem, nga daa di koy tëjee witar.Yonent bi SaWS daan na julli fukk i ràkkaa ak ñaar teg ca benn muy witar.Julli ci guddi bi ñu ci gën a taamu mooy nga def ko ci xaaj bu mujj ba gën a jege fajar te àggu ca. Safaak witar gi sax foo fu la ñu ko gën a taamoo, su fek-kee sa yeewu njëkk fajar di jot wóorul, da ngay fexe ba lépp loo war a naafile nga def ko tëjee ko witar ba noppi door a tëdd. Boo yeewoo bu la neexee di julli ay ñaar ñaar te bañ a baamu witar ba fajar jot.Bu fajar xasee fenk da ñuy sib bépp naafile ba mu des ñaar i ràkkaay fajar, boo biddëntee te fekk nga ame borub julli ci guddi, bi nga yeewoo fekk fajar fenk, di na ñu la may nga fay ko ba noppi witar door a julli suba.Witar da ñu koo fonk lool nga xam ni bu ñu julleegul suba da nga koy julli  ba noppi door a julli suba waaye boo xasoon a julli suba te julliwoo ko moom door a fàttaliku ni julliwoo ko kon mu raw la.Ku dugg ci jàkka waxtu woo xam ni sibu ñu ku ca naafile sopp na ñu balaa toog julli ñaar i ràkkaa ba noppi yu muy nuyyóo jàkka ja. Boo xasoon a toog it du tee nga war a jóg def ko. Boo xasoon a dugg jàkka te amoo njàpp sopp na ñu nga wax Subxaanallaahi wal Xamdulillaahi wa Laa ilaha ilallaa wallaahu akbar ñent i yoon, wax na ñu ni ku ko def di na ñu la fay tuyaabay ku julliwoon ñaar i ràkkaa nuyyóo ko jàkka ja.Boo ñëwoon doon jullisi ci jàkka ji te fekk julliwoo woon fajar ci sa kër kon soo yaboo def ñaar i ràkkaay fajar ya mu wecciwaale ñaar i ràkkaa nuyyóo jàkka ja waaye doo def ñaar nuyyóo ko jàkka ja ba noppi bëgg caa teg ñaar muy fajar, bari na lool ñu koy def ngir ñàkk a xam. Su fekkee da nga julliwoon ñaar i ràkkaay fajar ci sa néeg nga dikk ci jàkka ji fekk jullee gu ñu, daa am ñu wax ni da ngay julli ñaar i ràkkaa nuyyóo ko jàkka ji door a toog, am ñu ni da ngay toog rekk xaar jullig suba gi, li gën a wér mooy nga toog noo nu xaar bañ a julli darra.foo fi déggee ñu wax la njàngum yelu xamal ni li ñu ci jublu mooy yëngël sa làmmiñ di wax la ngay wax te nopp du ko dégg. Béral mooy lu mu néew-néew yaw ci sa bopp nga di ko dégg, bu amee ku sës ci yaw moom it mu di ko dégg, booy jiite tam nga yëkëti sa baat ba maamuum yi mën laa dégg.Jigéen moom yelu rekk lay def, sopp na ñu yit muy jegeel ay cëram buy julli.àttey jiite ak ka ñuy jiiteBu fekkee mbooloom jullit da ñoo tase ku ca jiite rekk mu baax waaye sopp na ñu ka ca gën a dégg fiq jiite, bu ca dollee gën caa baax gën caa bariy jaamu Yàlla ak yu mel noo nu mu gën a baax, jigéen du jiite ay góor, du jiite jigéen ni moom du ci farata du ci naafile.Bu dee ci fiqu Imaam Maalik da ñuy jàpp ni ki lay jiite yóbbaale na la cig njàngam moo tax sunna la bu dee béral nga déglu rekk te noppi bañ a jàng, bu dee yelu sopp nañ ngay jàng ci suuf ngir bañ a nekk ci leneen. Su fekkee xas ngaa am ci julli gi lu mat ab ràkkaa walla lu ko ëpp am nga ngënéelul mbooloo ndax gënee na jullig kenn am na xadiis bu wax ñaar fukk i xaaj ak juróom am bu wax ñaar fukk i xaaj ak juróom ñaar, terewul ka fek-kee ràkkaa yépp moo ëpple ngënéel, su ko defee lam la rawee bu ilimaan sëlmëlee da nga koy fay. Soo julliwoon yaw kenn ginnaaw ba nga gis mbooloo di julli sopp nañ nga baamu ànd ak mbooloo bam des waxtuw timis, gee it bu fekkee witaragoo mën ngaa baamu ngir ngënéelul mbooloo ndax da ñoo sopp witar nekk sa mujjug julli, boo xësee fekkee ci jullig mbooloo benn ràkkaa am nga ngëneel li du tax boo noppee gisaat mbooloo mu ëpp i boroom xam-xam du tax nga war a baamu, ki amagul darra ci ngënéelu mbooloo nga xam ni bi muy yeksi fekk na ilimaan sujjóod ba siggi, koo ku mën naa ànd ak mbooloo meneen julli.Sopp nañ bu ñaar i góor dee julli, kiy ilimaan féete càmmooñ ki muy jiite féete ko ndeyjoor te bañ a làng ak moom bu wér a wér, bu dee lu mat ñaar i góor walla lu ko ëpp sopp nañ ilimaan ne ca kanam góor ña féete ko ginnaaw, bu ca jigéen bokkee da fay taxaw ca ginnaaw góor ña ilimaan nekk ca kanam, bu dee ilimaan rekk ak benn góor ak benn jigéen walla lu ko ëpp kon ilimaan da fay taxaw, benn góor ga xaw a làng ak moom tuuti, jenn jigéen walla jigéen ya taxaw seen ginnaaw, góor bu doon julleek soxnaam du tax mu làng ak moom, ginnaaw la koy féete, bu fekkee ilimaan daf fee nekk ak góor goo xam ni mukkalaf la ak gone, da ñuy seet bu fekkee gone ga am na xelum jaamu Yàlla ba nga xam ni du taxaw di julli ba mu yàgg muy fo walla mu dem kon da ñu koy jàppee ni mag, ilimaan taxaw ci kanam, mukkalaf mi ak gone goo gu ne ci ginnaaw, bu dee weesoogul jëfu gone, kon na mukkalaf mi làng ak ilimaan ne ci wetug ndeyjooram, gone ga fum taxaw mu baax.Imaam raatib mooy ilimaan joo xam ni jullit ñi ñoo booloo fal ko, mennum moom doŋŋ bu taxawoon julli ci jàkka ji di na weccee jullig mbooloo, bépp jàkka ju am imaam raatib bu ñu jullee ba noppi meneen mbooloo mu dikk ca jàkka ja sib nañ ñu julli jiitël kenn, buñ ko bëggee kon da ñuy daa di génn jàkka ja, jullee fa mën a def mbooloo, buñ bëggee julli ca jàkka ja da ñuy kenn-ken-noo ndax buñ jullee ba noppi bàyyi ñeneen dikk di mbooloo julliwaat fa mën naa indig noonoo ci jullit yi, moo tax am na ñu naan bu mbooloo ma nekkee ay doxandéem deesu ko bañ ndax jotewu ñu ak waa dëkk ba darra.Koo xam ni daa julliwoon ba am farata gi wëlbëtiku di baamu ngir am ngënéel la day maamuumu waaye bu jiitee ña muy jiite yàqule ndax da fay mel ni kuy naafile, moom du yàqule ña muy jiite ñooy yàqule.Boo xasee am ci ilimaan benn ràkkaa njuumte lu ko war bam war a su-jjóod da lay waraale doonte fekkeewoo ko, bu dee xabla salaam nga ànd ko ak moom, bu dee bahda salaam da ngay nég ba fay ràkkaa yam la raweewoon ndéem am na nga soog koo sujjóod waaye doo ko defandook moom.am na ñaar yoo xam ni fàwwu nga bàyyi ba ilimaan def ko ba noppi nga  door koo def, soo ko ko njëkkee def mbaa nga defandoo kook moom rekk sa julli yàqu : tàmbali bi (allaahu akbar) ak sëlmël bi (assalaamu alaykum), yi ci des nga xam ni farata lañ xaraam na nga ànd kook moom, sib nañ it nga de-fandoo kook moom, li gën mooy nga bàyyi bam def ko nga gaaw fekki ko ca.Sopp na ñu bu ilimaan amee ñaar i ràkkaa di jëm cib ñetteel buy jóg nga mel ni ku ko faalewul ba mu taxaw jonn-jonn ba wax allaahu akbar nga door a jóg fekki ko, booy jóg doo wax allaahu akbar da ngay bàyyi ba taxaw jonn doog koo wax, soo xasee ànd ak ilimaan ci julli bépp juum boo xam ni su doon yaw doŋŋ la di na aajewoo sujjóodal ilimaan da koy gàddu niki bu àndeek ili-maan di fàttee wax allaahu akbar da koy gàdduwaale, li nga àndul ak moom du ko gàddu niki boo jógoon di fay li la raw ci moom boo ca juumee boo yaboo defar ko, mënul a gàddu ràkkaab lëmb walla sujjóodu lëmb nga xam ni farata la walla wax allaahu akbaru armal walla wax assalaamu alaykum ci sëlmël gi, farata moom ilimaan mënu koo gàddu ndax deesu ko sujjóodal benn nga def ko walla def ga wéy nga julliwaat rekk.Sopp nañ boo dee julli ci jàkka nga xam ni yaay ilimaan ja walla fu ab mbooloo di jullee, boo sëlmëlee bañ a toog rekk na nga toogeewoon mel ni sëlmëloo da ngay wëlbëti saw toogin soo manee wëlbëtiku féete ndeyjoor ginnaaw boo waxee Allaahumma anta Salaamu wa minka salaamu tabaa-rakta Yaa zal jalaali wal’ikraami ni ko Yonent bi SaWS daan defee, noo sop-pee toogaay ba du ko tee baax, bu dee sa barabu bopp nga nekk kon mën ngaa sëlmël ba noppi toog na nga toogeewoon.ilimaan ci ginnaaw bi mu sëlmëlee tàllal loxoom di ñaan, mbooloo mi ànd ak moom di ñaan bidaa la, kenn ku ne ñaanal boppam moo gën rawati na bu ilimaan yëkëtee ñaan ga, bu ko yëkëtiwul it du ko tee doon bidaa.Jullig JumaaDem julliji Jumaa farata la ndax deesu ko tolloole, boo sësee ci jumaa ji mën ngaa bàyyi bañ tàmbalee nodd noddug ñaareel, boo soree day war nga jóg ci waxtu woo xam ni di nga fekkee julli gi, jamonoy Yonent bi SaWS, Baabakar ak Omar, nga xam ni boo ba rajo amutoon da ñu daan nodd benn nodd rekk ngir wone ni waxtu wi jot na daa di julli, dañ daan yéeg ca kaw soo-roor ba walla fu kawe nodd benn nodd rekk daa di julli, lépp luy gàllankoore niki jaay da fay xaraam ci waxtu woo wu, Seydinaa Usmaan moo sos ñaareelu nodd bi, boo ba fekk na mbooloo ma tàmbalee bari, ci la def bu waxtu wi jo-tee ñu nodd nodd gu njëkk gi, goo gee la sos ndax amutoon ba mbooloo ma ñëw mu door a dikk ba toog ca minbar ba ñu door a nodd ñaareel ba, dañ ko  koy tuddee waaye boo dee seet mooy gu njëkk gi ndax moom rekk a amoon.Jullig àjjuma di na war ciy njénde mooy dëkk bu mag maanaam dëkk buy wéy, bu dee niki pël yuy tukki walla di sàmm nga xam ni mën na ñoo tuxu ci jamono ju ne, ñoo ña duñ tabax fenn jumaa ndax day aaje ngeen dëkk fa, mbooloo ma yit war naa bari ba nga xam ni bu léen ay noon soŋŋoon ñu mën léen a dello ginnaaw te du aajewoo ñuy wuti wallu, su lii amee kon farata lay doon ci ñoom ñu tabax jumaa, su ko defee bu yéesul seen dëkkuwaay ya rekk mu baax, buñ dëkkee ciy néegu ñax, jumaa ja néegu ñax lay doon, buñ dëkkee ci seng, buñ defee jumaa ja seng mu baax, bu fekkee da ñuy tabax kon fàwwu ñu tabax jumaa ji.Bu ñu xasee tabax jumaa ja far ginnaaw ga am ñu tuxu, bu mbooloo ma fa des matee fukk ak ñaar yu bokkul ak ilimaam rekk mu doy, Xutba ga fara-ta la njëkk julli gi mënul a ñàkk, njëlbéenu xutba bi ilimaan day toog as diir, toogaay bub sunna la, daa di jóg xutba benn xutba, bu benn xutba bi jeexee mu toog as diir door a jógaat xutba xutbag ñaareel bi, bu ca noppee ñu soog a liqaam taxawal julli gi, ñaar i ràkkaa lay doon te dees koy béral, saar yoo ci jàng mu baax waaye dees na ci sopp nga jàng ca ci saar wu njëkk wi Suuratul Jumu’a ginnaaw faatixa, bu dee ràkkaab ñaareel nga jàng ginnaaw faatixa Hal ataaka waaye leneen loo jàng mu baax.Képp ku nekk ca dëkk ba lu mu sori-sori war naa jullisi, boo nekkul ca dëkk ba da ñuy seet sa digg ak dëkk bi jumaa ji nekk nu mu demee, bu dee fa nga dëkkee mat na ñett i miil (miil jege na kilomet ak genwàll) kon war ngaa jullisi, bu ko weesoo waru la, soo coobarewoo ba def ko mu wecci sa tisbaar.Jullig Jumaa warul aji tukki doonte du tukkib wàññi ak luñ jegee-jegee lu dul nga fas yéene faa sax ñent i fan, jaam, gone walla jigéen ndéem teewee na ko da fay wecci tisbaaram, bu jigéen jullisee ca ginnaaw góor ña la ñuy ne, ji-géen joo xam ni ndaw la bu fekkee daa waaj ba nga xam ni mën naa am góor ñi di ko gestu day xaraam mu julliji, bu waajul ba xayna kenn du ko xool ñu sib ko, bu dee màgget moo xam ni kenn xoolatu ko dagan na mu julliji te deesu ko sib.ilimaan buy xutba day war nga déglu bañ a wax darra doonte da ngaa sori walla nga tëx ba doo dégg, da ñuy bëgg tam nga wëlbëtiku jàkkaarlook moom ak ci sàppe joo mën a nekk.Sangu janaaba bala ngaa julliji jumaa lu war la warug sunna, luñ sopp la lool waaye li gën a wér mooy du la tee jàppu ci ginnaaw boo sangoo ndax jëmmu sangu gi sunna la waaye njàpp li moom daa war, boo sangoo rekk daa  di war a dem fa saa sa lu ko moy boo fa yàggaatee da ngay ñàkk sunna si, teel gee dem ca jumaa ja ci bi waxtu wiy bëgg a jot moo ëpp tuyaaba, sopp nañ nga gëttu te sol yëre ya gën a rafet mooy ci jullig jumaa yëre yu weex, li ñu gën a taamu ci ngéru imaam Maalik mooy bu ñu jullee ba noppi nga daa di laxas te bañ faa naafile, bala nga koo mën ilimaan daa génn walla mu toog fa loo xam ni mënoon naa génn, la gën mooy nga naafile njëkk julli ji, ilimaan it su fekkee ni ñëw na fekk mbooloo mi teew te waxtu wi jot du ñu taamu ci moom muy naafile daa war a yéeg ca minbar ba xutba ñu daa di julli, su ñëwee te waxtu wi jotagul walla muy xaarandi mbooloo mi, mën naa naafileSalaatul Xawfi (Jullig ragal)Mooy su jullit yi dee xeex ak yéefér yi te ragal ni buñ maasee ñoom ñépp di julli yéefér yi soŋŋ léen, ni Yàlla sant Yonent bi SaWS ñu jullee ko mooy Sa-laatul Xawfi (Jullig ragal), lii doy na tektal ci ni sunu Boroom fonkee julli ndax jihaad santaaneem la waaye du tee bu waxtu jotee ñu war a julli.Ni ñu koy defee mooy su waxtu wi jotee, ilimaan da fay def mbooloo mi ñaar i xaaj, daa di jiite menn mbooloo mi xaaju julleem niki buñ nekkee cib tukki nga xam ni da ñuy wàññi julli yi, timis rekk moo ciy nekk ñett i ràkkaa, bu dee da léen di jiite jullig ñaar i ràkkaa kon xaaj bu njëkk bi da léen di jiite benn ràkkaa daa di taxaw temm bàyyi léen ñu teg ca beneen muy ñaar ñoom ñoo ñu daa di sëlmël daa di dellu ca xare ba, ñoo ñee taxawoon di xeex ñëw ilimaan jiite léen benn ràkkaa bi ko dese, bu léen ko jiitee daa di sëlmël bàyyi léen ñoom itam ñu fay benn ràkkaa bu njëkkk biñ fekkeewutoon.Su ilimaan jiitee kuréel bu njëkk bi ba jóg taxaw jonn day bàyyi ñoom ñu julli seen ràkkaab ñaareel, jamono joo jee mu taxaw di xaar mbooloom ñaareel bi ñëw, dañ koy tànnloo su ko neexee di ñaan walla muy jàng alqu-raan walla mu noppi bañ a wax darra, nii la koy defee ci julli yépp ba mu des timis ndax ñett i ràkkaa la, mbooloo mu njëkk mi lay jiite ñaar i ràkkaa, xaaree benn ràkkaa bi ko dese mbooloom ñaareel bi, buñ ñëwee mu daa di léen jiite benn ràkkaa bi ko dese, bu léen ko jiitee daa di sëlmël bàyyi léen ñu fay ñaar i ràkkaa yiñ fekkewutoon.Bu dee du cig wàññi nga xam ni julli yépp la ñuy matal kon benn xaaj bu nekk da léen di jiite ñaar i ràkkaa, da fay jiite mbooloo mu njëkk mi ñaar i ràk-kaa, ñaar i ràkkaa yi ko dese mu xaaree ko mbooloo ma ca des daa di sëlmël bàyyi léen ñoom ñu fay ñaar yiñ fekkeewul, du tee julli gu ne ñu noddal ko liqaamal ko. Bu dee ragal ga daa tar ba kenn xalaatul def lu mel nii kon su waxtu wi jo-tee ku ne noo mën a fexee ba julli na nga ko def moo xam da ngay dox ak say tank walla nga war walla ngay daw, da ngay jublu xibla walla déet, man ngay julli sax di dóor ak a sànniy fett ak di wax ki dend ak yaw moytul.Jullig ñaar i iid yi (Korite ak Tabaski)Ñoom ñaar sunna la ñu yu ñu féddëli, waxtu wi dagan a naafile te mooy bu jant bi yëkkëtikoo lu tollookk ñett i meetar ci sa xoolug bët fa la waxtoom tàmbalee ba balaa tisbaar a jot, bu ñu ko yéexee ba tisbaar jot raw na deesu ko defati, deesu léen noddal, deesu léen liqaamal, ñaar i ràkkaa la ñuy doon waaye da ñu koy béral, ginnaaw faatixa saar wuñ jàng rekk mu baax, sopp na ñu ilimaan jàng ci ràkkaa bu njëkk bi ginnaaw faatixa, Sabbix isma Rabbika, ci ràkkaab ñaareel bi ginnaaw faatixa Wa chams wa duxaahaa, ràkkaa bu njëkk bi da nga ciy jàng juróom ñaar i allaahu akbar door a tàmbalee jàng nga waññiwaale allaahu akbar bu njëkk bi nga xam ni mooy armal bi, boo taxawee ci ràkkaab ñaareel bi, xam nga booy jóg da ngay wax allaahu akbar, ginnaaw boo weesoo boo bu da nga ciy teg juróom i allaahu akbar, ràkkaa bu ne di na am benn rukkoo ak ñaar i sujjóod.Bu julli gi noppee ilimaan da fay daa di taxaw xutba, bu amee fi ñuy yéeg ngir taxaw fa xutba mu taxaw fa, bu ko amul taxaw fi suuf rekk, bala koo tàm-bali da fay toog ab diir door a jóg xutba xutba gu njëkk gi, bu xutbaa ba mu xaaj, toog ci diggënte bi door a jóg àggale xutba bi ci xutbag ñaareel gi, bu xut-baa ba noppi door a dellu, sopp na ñu buy dellu mu bañ a aw yoon wa mu jaa-roon bi muy dikk ci jullikaay bi, sopp na ñu lii tam ci mbooleem ñi jullisiwoon.Jullig tabaski da ñoo taamu ilimaan yóbbaale tabaskeem ca jullikaay ba rendee ko fa, bu dee lu ñuy loj mu defee ko fa, su ko defee jullit ñi yëg ni moom ray na ba noppi bu ñu delloo mën a rendi, bu ilimaan dee génn ngir julliji korite walla tabaski sopp na ñu muy wax allaahu akbar ca kaw ginnaaw bu mu génnee néegam ba ba muy yegg ca jullikaay ba, lii tam sopp na ñu ko ci jullit yiy jullisi, bu ilimaan tàmbalee julli gi lañ koy soog a bàyyi.Bu ilimaan dee xutba ci korite walla tabaski sopp nañ bu waxee allaahu akbar yaw miy maamuum nga wax ko ci suuf, la muy wax war nga koo déglu, noppi. al ayaam mahluumaat ñooy booy lim li tàmbalee ci bisub tabaski ni benn boo ci tegee ñaar ñooy ayaam mahluumaat, mahduudaat ñoom doo waññi bisub tabaski bi, da ngay waññi ñett ya ca topp, nii lañ duggantee, mahluu- maat ñooy bisu tabaski yi nga xam ni boo ci rendee am nga tabaski, mahduu-daat ñooy bis yi nga xam ni ñiy aj ci la ñuy sànni jamra yi ca Minan ñett i fan yoo yu lay doon.Sopp na ñu sangu ci korite ak tabaski ak gëtt te sol yëre yu rafet tënkuwul ci mu weex waaye na yees.Salaatul Xusuufi (Jullig Muur)Bu jant bi muuroo, julli gi ñuy julli sunna la, bu weer wi muuroo da ñu cee wuute ñii ni sunna la ñii ni da ñu koo sopp rekk, su jant bi muuroo ci waxtu woo xam ni dagan naa naafile ndax bu dee ci waxtu wu mu xaraamee niki mu tàmbalee fenk rekk daa di muuru julli da fay xaraam, bu dee waxtu wu ñu ko sibee niki mu fenk waaye amagul ñett i meetar, da ñuy sib ku ko ca julli.ilimaan da fay génn dem ba ca jàkka ja ñu julli ko fa waaye amul nodd amul liqaam, da ñoo taamu bu ilimaan jàngee faatixa teg ca saar wu gudd niki Ba-qara cig yelu, su saar wa jeexee mu daa di sëgg rukkoo, na fa yàgg ba mel ni ba muy jàng Baqara, bu siggee ci rukkoo bi wax sami’allaahu liman xamidah du jàll sujjóod waaye da fay taxawaat daa di jàngaat faatixa teg ca saar wi sës ci Baqara muy aali Imraan, bu jeexee mu daa di sëgg rukkoo, rukkoo bu yàgg ni ba muy jàng aali Imraan, bu siggee ba wax Sami’allaahu liman xamidah lay door a jàll sujjóod ñaar i sujjóod, da ñu cee wuute ndax da koy yàggal na mu yàggaleewoon rukkoo ya walla déet, bu taxawee ci ràkkaab ñaareel bi gin-naaw bu jàngee faatixa, na jàng suuratu Nisaa’i, su ca noppee rukkoo, rukkoo bu yàggee ni ba muy jàng suuratu Nisaa’i, rukkóo bu ne da fay xaw a tollook taxawaay ba ko jiitu, su ko defee bu rukkoowee ba siggi wax Sami’allaahu liman xamidah, daa di jàngaat faatixa jàng saar wa ca sës muy Maa’ida, bu ca noppee sëgg rukkoo, rukkoo bu yàggati ni ba muy jàng Maa’ida, siggi wax Sami’allaahu liman xamidah door a jàll sujjóod ñaar i sujjóod taaya sëlmël.Bu la neexee yit mën nga koo defee nii ñu ko waxee ci sa néeg kon it du ko tee baax. Bu weer wi muuroo moom ni nga daan naafilaa rekk nga koy defee, ñaar i ràkkaa sëlmël, ñaar i ràkkaa sëlmël lay doon, saar yu la neex nga ciy jàng, da nga ciy nekk ba weer wa muriku wala nga sonn door a bàyyi te ginnaaw weer guddi lay muuru te booy naafile guddi da nga koy béral kon booy julli jullig muuru weer da ngay béral.Ginnaaw bu ilimaan jullee jullig muuru jant deesu ca xutba waaye mën na léen a waar. Salaatul Istisqaa’i (Jullig mbaaw)Jullig mbaaw mooy bu ndox ñàkkee ngeen di julli ngir ñaan ko Yàlla, ñaar i ràkkaa lay doon te ci waxtu wu dagan a naafile la ñu koy defee, am njàngam dañ koy béral, saar yañ soppoon ci jullig korite ak tabaski lañ ci sopp muy Sabix isma Rabbika ak Wa chams wa duxaahaa, ràkkaa bu ne benn rukkoo lay am, benn taxawaay ak ñaar i sujjóod, bu ñaar i ràkkaa yi jeexee ilimaan taaya sëlmël daa di wëlbëtiku jàkkaarlook nit ñi ba ñu jekkandiku mu soog a jóg xutba.Sopp na ñu mu sukkëndiku ci darra lu mel ni bant wallaw yat, ba tay ñaar i xutba lay doon nga xam ni da fay toog ci diggënte bi, bu xutbaa ba àggal da fay wëlbëtiku jublu xibla wëlbëti làmbaayam la nekkoon ci mbaggum ndeyjooram dem ca càmmooñ ba, la nekkoon ci mbaggum càmmooñam ñëw ci ndeyjooram, mën na koo def te du tax cat ya féetewoon suuf soppiku, nit ña def ni moom, moom mu taxaw nit ña ñoom toog, amul yenn kàbbar yoo koy beral niki noo nu nga koy defee ci korite mbaa tabaski, amul nodd amul liqaam ndax du farata.Mbërëg ak i àtteemJigéen yiy gis dereet ñett i xaaj la ñu : ku ko mosul a gis, ku ko baaxoo mooy ku ko gis gisati ko ak ku ëmb ba noppi gis ko doonte du koy faral di gis. Ki ko mosul a gis, dereet ja mënul a yàgg ba weesu fukk i fan ak juróom, su amee fukk i fan ak juróom te taxul mu jeex na xam ni jàngoro la, na sangu tey julli ak a woor, mën naa sottiku jeex ci diir bu gàtt walla mu am benn fan walla ñaar waaye lu mu yàgg-yàgg du weesu fukk i fan ak juróom. Bu dee koo xam ni baaxoo na koo gis da fay xool rekk yoon yi ko jiitu la mu baaxoo, da fay seet yoon ba mu weesu ñaata fan la tolloon, mu jàpp ni bii tam noo nu lay toll. Su fekkee na mu tolloon jeex noo na la tollaat jeex kon leer na, bu dee da daan am masalan ñett i fan jeex tay mu amaat ko te jeexul, su boo baa da ciy yokk ñett i fan werlóo ko, bu ko weesoo na dem sangu tey julli ak a woor te jàpp ni jàngoro la. Su fekkee ni ya weesuwoon am na ci boo xam ni ñett i fan la woon ak boo xam ni ñent i fan la woon ak boo xam ni juróom i fan la woon kon da fay jàpp la gën a bari, su dereet ja jeexul mu door cee dolli ñett i fan bu ko weesoo mu xam ni jàngoro la daa di sangu. Bu dee am na la mu daan am ciy fan te dereet ja jeexul waaye moom daa baaxoowoon fukk i fan ak juróom door a jeexal, bu ko amee te jeexul da fay daa di sangu te tàmbalee julli ak a woor, koo xam ni daa aadawoo fukk i fan ak  ñent, su ko amee te jeexul da ciy yokk benn fan, ku aadawoo fukk i fan ak ñett, su ko amee te jeexul da ciy yokk ñaar i fan, koo xam ni daa aadawoo fukk i fan ak ñaar mbaa lu ko yées, men naa yokk ñett i fan ngir wóorlóo ko.Koo xam ni daa ëmb ba noppi gis ko te fekk na ëmb ba am ñett i weer jëm kaw te àggul ci juróom benn i weer, sañ naa natt ba fukk i fan ak juróom ba gën jaa bari ñaar fukk i fan, bu ëmbee ba am li ko dalee ci juróom benn i weer ba kero muy wësin door a gis mbërëg ja, na xam ni lu mu yàgg-yàgg du weesu ñaar-fukk i fan mbaa lu ko nuru mooy day jàll ba ci weer mooy gën jaa yàggam, li yéeme mooy bu dee door a ëmb gis ko walla ba ëmb bay am ñett i weer da ñu caa wuute waaye ñaar i àtte yii moom dëppóo na ñu ci. Bu fekkee da fay koo xam ni day jéllal ni muy gisee dereet ji, lee lee du ko gis bu ëllëgee mu ñëwaat, day waññi fan yi nga xam ni ca la koy gis ba mu mat na mu daan toll, su dereet ja jeexee kon mu baax, bu ko waññee ba mu yegg ca na mu daa toll te jeexul, su boo baa da ciy yokk ñett i fan masalan koo xam ni bu mosaan a gis dereet day am ñent i fan jeexal waaye day def bu ëllëgee mu ñëw lee lee du ñëw, kon day waññi fan yi mu ñëw su matee ñent i fan jeex mu baax su jeexul mu dolli ca ñett i fan yi ñu wax sank, bu ko ci dollee te jeexul na jàpp ni jàngoro la, na sangu di julli ak a woor.Jigéen ju ame dereet ba kero muy jeex mu sangu mbaa su ko sangu të wee mu tiim, xaraam na ci moom mu julli te su julliwoon it du baax, xaraam na ci moom mu wër Kaaba gi (Tawaaf) ak laal ab Kaamil walla mu woor te su woo-roon it du baax muy koorug farata niki ramadaan walla koorug coobarewu, du sañ a dugg jàkka doonte ci biir kërëm la jàkka ja nekk. Julli gi moom du ko fay waaye koor ga moom da koy fay keem fan ya nga xam ni ñoo ko raw ci koor ga. Bu ragalee fàtte la mu mokkaloon ci alquraan dagan na ci moom mu koy tari te bañ a laal jëmmu Téere bi. Koo xam ne soxnaam daa ame dereet i mbërëg ba kero muy jeex ba mu sangu, na wormaal la dalee ci jumbax bi ba ci bëtu-wóom bi, du ko sañ a laal rawati na di joteek moom, li des ci yaram wi sañ na koo laal.Dereetu wësinDereetu wësin mooy dereet joo xam ni am doom moo ko waral, lépp lu ñu ko daa aaye ci dereetu mbërëg tere na ñu ko ko ci dereetu wësin. Mën naa gaaw a jeex niki mu am benn fan daa di jeex walla ay fan waaye mënul a weesu juróom-benn fukk i fan, bu ko amee te jeexul rekk na jàpp ni jàngoro la na sangu tey julli ak a woor di def yépp niki bu dereet ja jeexee njëkk muy  yegg ci juróom-benn fukk i fan yoo yu. Bu fekkee da fa gisóon ni dereet ji ñëwatul mu daa di sangu di julli ak a woor far mu ñëwaat da fay seet diggënte fa mu jeexeewoon ak fi mu dellusee ba xam mat na fukk i fan ak juróom walla mu ëpp ko, day jàpp ni dereetu wësin ja foo fu mu jeexee fa la yem, lii mu mujjee gis dereetu mbërëg la ndax fukk i fan ak juróom mat na laab te topp ko ci atteg mbërëg. fa dereetu wësin ja jeexeewoon ak fi mu gisaatee dereet bu yéesee fukk i fan ak juróom day jàpp ni dereetu wësin jaa jeexutoon, kon lii mu mujj a gis da koy booleek fan ya mu amoon waaye fu mu fi ëppee juróom-benn fukk i fan rekk na xam ni jàngoro la, na daa di sangu.Li ñuy defal gone guy soog a judduSopp na ñu bu doom juddóo, ñu jàngal ko saaru innaa anzalnaahu boole ca nodd, tifli ko ca noppub ndeyjoor ba, liqaam tifli ko ca noppu càmmooñ ba.Sopp na ñu lu saf suukër jiitu ci moom, lu mel ni lem walla tàndarma ju ñu tëcc ba mu nooy ñu xooj ko walla suukër.Sopp na ñu ku ko bindal Suuratul Xaaqatu raxas ko, defal ko ko toqantal.Sopp na ñu tam ku ko bindal Suuratul Balad takkal ko ko buy soog a juddu.Sopp na ñu bu juddóo ba am juróom ñaar i fan, ñu ray ca gàtt bu mucc ëyib di ab kuy, mu doon xar moo gën walla bëy, su amul lu ko man a wuutu lu ñu am mu baax.Juróom ñaar i fan yoo yu deesu ca limaale bis boo xam ni juddu na ca ginnaaw fajar, fajar ji mu njëkk a fekkee ci àdduna la ñuy lim, ba ca juróom ñaareel ba, mu doon bisu tudd ba, bu maaseek fajar gi tam dees na ko limaale.Manees na ñoo ray gàtt ba bu yoor-yooree ba ba jant biy so waaye waree-su koo ray bu fenkagul walla ginnaaw bi jant sowee. Su boo baa ndawal ngay am waaye du doon am tuddu.Sopp na ñu bu ñu koy tuddu, tur wa ànd ak rendig gàtt ga, bu ñu dee ay seex ku ci ne da fay am gàttug boppam.Sopp na ñu bu ñu ko watee, ñu saraxe lu toll ni diisaayu karaw ga ci wurus mbaa xaalis, wat gi mooy jiitu tuddu gi.Ndawalu gàtt ga dees na ca lekk, dees na ca saraxe, balaa doon am tuddu sax fàwwu da ñu caa saraxe ba noppi, doom ja yit deesu ko taqal darra ca  dereetu gàtt ga.Ki koy tuddu, bu ñu indee gone ga ba mu tiim ko sopp na ñu mu wax Bismi Laahi raxmaani raxiim allaahumma lakal xamdu alaa ma ahtayta wa awlayta wa asdayta, allaahumma zidnaa walaa tanqusnaa wa akrimnaa walaa tuhinaa wa ahtinaa walaa tuxrimnaa wa aasirnaa walaa tuusir axadan alaynaa wa bis-mikal Kaafii, ikfinaa allaahumma, ajhalhu barran taqiyan walaa tajhalhu faaji-ran chaqiyan, tifli ko ko, door a nodd tifli ci noppu ndeyjoor bi, tudd tur wa ne ko tuddee naa la diw, liqaam tifli ci noppu càmmooñ ba, daa di teg loxoom ca naq ba wax Yaa Barru juróom ñaar i yoon, Yaa raqiibu juróom ñaar i yoon, Yaa rachiidu juróom ñaar i yoon ak Innaa anzalnaahu ñett i yoon.Ku judduwaalewul bakkan ak ku faatu njëkk bisu tuddu ba, du ñu léen rayal gàtt waaye dees na léen tuddu njëkk ñu léen di deñc. Daa di ciy teg a’uu-zu bikalimaati Laahi taamaati min kulli chaytaanin wa haamahuu wa min kulli aynin laamahuu ñett i yoon.Bismi Laahi arqiika min kulli daa’in yuuziika wa Laahu yachfiika wa yunjiika wa yaj’alul barakata fiika anbataka Laahu nabbaatan xasanan ñett i yoon.Kuy nàmp bu ñu ko takkalee Suuratu Naasi di na ko aar ci yu bari.Su fekkee gone ga ndeyam da koo ëmb juróom ñaar i weer kon mën na koo nàmpal ñaar fukk i weer ak ñett, bu dee juróom ñent i kon mën na koo nàmpal ñaar fukk i weer ak benn.Saa yu ndeyam ëmbee war na ñu koo daa di feral. Gone ga tam bu amee lu mu mën a dundee lu ko mën a dëgërël kon lu ñu ko gën a gaaw a feral moo gën. te ñu bind Suuratul Buruuj takkal ko ko. Li ñuy defal ku faatu dikk ci moom, nees koy sangee ak suul gaKoo xam ni gis nañ ci moom màngargay faatu taamu na ñu ñu jëmële ko xibla nga xam ni da ñu koy tëddël wetug ndeyjoor, kanam gi jëm xibla su mënee nekk, su jàppandiwul ñu jaaxaanal ko tank yi jëm xibla.Bokk na ci màndarga yi, bu bët yi yëkëtikoo jëm kaw, jë bi ñaq, su fekkee wóor na ni faatu na ba noppi, da ñuy sopp ñu sëlëm bët yi mu gëmm, bu ñu sañoon ki koy sëlëm day doon ka gënoon a am ñeewent ci moom, ci yoo ya jamono sopp na ñu koo ka wax Bismillaahi wa alaa sunnati Rasuulillaahi sallalaahu alayhi wa sallam wa salaamun alal mursaliin wal xamdu lillaahi rabbil aalamiin limisli haazaa fal yahmalil aamiluun.Ba tay sopp na ñu bu faatoo ba noppi ñu jël ab morso daa di gaaw takk ci  bopp ba, takk ci ŋaam yi nga xam ni da fay ŋeb, sopp nañ ñu nooyal yaram wi mu bañ ni kàdd, bëgg nañ it ñu yëkëtee ko fi suuf teg ko ca kaw daa di koy sàng, bëgg nañ it kenn dend ak moom di ko sa Laa ilaaha ilalaa ndax moom it mu wax ko ndax man kaana aaxiru kalaamihii mina dunyaa Laa ilaaha ilalaa daxalal janna (ku Laailaaha ilalah nekk kàddoom gu mujju ci àdduna nga tàb-bi àjjana), du ni ko wax ko waaye da fay dend ak moom di ko wax, bu ko xasee wax mu noppi, buñ mënee fexe mu set sobe bañ koo taq ci lim sol ak fam tëdd yépp, sopp na ñu ku ame mbërëg walla jannaaba bañ koo jege, jigéen it mën na faa bañ a jege ndax muñ dañ cee mënul lu bari, yenn ci boroom xam-xam yi taamu na ñu bu yeggee foo fu kenn toog fa bopp bi di ko jàngal suuratu Yaasiin waaye Imaam Maalik sib na ku jàngal kenn alquraan moo xam ba mu faatoogul la walla ginnaaw bi mu faatoo la, moo xam ba ñu koy suul la walla ginnaaw ba ñu ko suulee ba noppi, sib gi mooy bëgg koo jàppee sunna waaye bu ñu ko defee ngir barkeeelu du ko sib wax na ñu ni ba fa Maam Moor anta Sali tollee, Sëriñ Tuubaa wàcceel na ko alquraan.Jamono yoo yu du ñu bañ ku sotti rongooñ te bañ a ànd ak kàddu, sopp na ñu fa dëgërlu ak muñ ñeel képp ku ko àttan, di xaacu ak a dajaloo di jooy di waxaale mbaaxu ki faatu sib na ñu ko. Sang ab néew amul yemukaay na set rekk, fardul kifaaya la ci wax ji gën a wóor, bu ko ko kenn defalee mu wàcc ña ca des, bu ñu ko seetaanee kenn bañ ko koo defal kon ñoom ñéppay am bàkkaar.Ni ñuy sangoo jannaaba rekk la ñu koy defee, bu ndox mënul a am ñu tiimal ko ni ñuy tiimee boo bëggee julli te amoo ndox, néew bi sopp nañ ñu sang ko ñett i cangaay, benn cangaay tóol na waaye ñaar sax a ko gën, ñett i cangaay yi boo ko dee def, cangaay lu njëkk li bu déem mënee am dañ koy wal ba mu nooy jaxase ko ci ndox mi sangee ko yaram wi, bu amul lu mel ni saabu mën na koo wecci, ginnaaw bi ñu sang ko cangaayal ñaareel boo xam ni da fay nekk ndoxum kese cangaayal jannaaba, jàppaaleel ko ci moo gën du tee cangaayal kese gi doy na, ginnaaw bi ñu sang ko cangaayal ñetteel bi boole ca gëttug kaafuur bu mënee am, bu amul it beneen xeetu lajkoloñ bu ñu am baax na.Kay sang néew ba ak ku mu mën di doon da fay suturaal la tàmbalee ca jumbax ba ba ci bëtu wóom ya, def ci loxoom ay gaa (gant) walla sagar wu tal, am na ñu wax ni bu dee awra ja daa taq taqaay boo xam ni loxo ba rekk moo ko mën a setal kon mën na caa àgg du tee da koy muur te bañ di ko xool.ab néew deesu lewwi ay weewam, deesu wat karawam, buñ ko jotee lewwi walla ñu wat ko ba noppi su yaboo ñu boolekook yoo ya suulaale, sopp  nañ it ñu bës biir ba ndank ba lu waroon a génn daa di génn ndax da ñuy bañ ñu sang ko ba noppi am lu génn ci moom waaye bu ñu sangee ba noppi darra génn ci moom du yàq cangaay la, da ñuy raxas loo lee génn rekk, li gën mooy nga tërël ko foo soxla rekk nga wëlbëti ko, soo ko dee tërël da nga koy tërël ci wetug càmmooñ ndax ngay njëkkee ci wetug ndeyjoor ji ndax lu ñu sopp la, dëj ko yit dagan na.Sopp na ñu ñaar i wëy-deñcante ku ci njëkk a génn àdduna ka ca des sang ko, jigéen bu faatoo ci ab àll te fekk ña fa nekk ñépp diy góor te ku xaraa-manteek moom nekku fa, su boo baa góor du ko sang da koy tiimël rekk te bu ko dee tiimël da fay raay kanam ga, raay loxo ya ba ci tenk ya, foo fa la farata yi yem du jàll sax ci sunnay tiim yi ndax su dul boroom kërëm, jigéen ni moom moo  ko war a sang.Bu góor faatuwoon nga xam ni soxnaam nekku fa, góor ni moom nekku fa ay jigéen rekk nekk fa kon it jigéen da koy tiimël rekk ci masaa kanam ga, loxo ya di na ko mën a masaa ba ci coñc ya.Su góor faatoo te gisuñ góor ni moom gu ko mën a sang te jigéen ju xa-raamanteek moom ne fa di na ko mën a sang waaye na suturaal li dalee ci jumbax ja ba ci bëtu wóom ba, am na ñu wax ni loxoom du ca àgg waaye da ciy takk sagar wu tal door koo mën a raxas, néew bu jigéen bu amee góor gu xaraamanteek moom bu fa nekk kon di na ko sang ci kaw mbalaan muy sutu-raal yaram wéppu néew bi, du da ngay awale sa loxo ci kaw càngaay waaye da ngay wut lu mel ni aw sanke bu tal bu jàpp ci kaw ba ci suuf nga xam ni doo séen jëmmu yaramam waaye da nga koy summi mu ne ca biir, nga takk ci sa loxo morso bu tal walla gaa (gant), di dugël sa loxo ci biir di raxas yaram wa.ab néew bu ñu ko dee sàng da ñoo sopp càngaay lu tóol, benn tóol na waaye daa néew ba ëpp kon ñett mooy gën jaa néew, li ñu gën a sopp mooy góor ñu defal ko juróom i mbalaan, jigéen juróom ñaar, ku ñu ci defal kaala walla muu-raay walla tubëy niki taraxlaay da ñu léen di waññiwaale ci mbalaan yi.Juróom i mbalaan i góor yi ñu taamu ñooy : mbubbu mi nga koy solal, kaa-la, solal ko tubëy nga ëmb kook yeneen ñaar i mbalaan muy juróom.Juróom ñaar i mbalaan yi ñu sopp bu dee jigéen la : mbubbu mi nga koy solal, muuraay, wutël ko as kumba, nga ëmb ko ci ñent i mbalaan muy juróom ñaar. Sopp na ñu ci diggënte càngaay yi nga def ca lajkoloñ ak ci yaramam wa ak cëru sujjóod yi muy jë bi, bakkan bi, bëtu wóom yi, loxo yi ak catu baa-raamu tank yi, su ko defee pax i bët yi, nopp yi ak gémmiñ gi ak bakkan bi ak  buntu suuf yépp da ngay jël wëttéen daa di ciy suy lajkoloñ taf ko ci kaw bunt yoo yee te bañ ko caa nóox.Koo xam ni daa daanu ca toolu xare ba ngir yëkëti lislaam deesu ko sang deesu ko sàng, la mu sol bu sàngee yaramam ca la ñuy yem deesu ca dolli darra, bu defee yaramu neen walla lam sol sàngu ko ñu mottali ko bam mat càngaay rekk, deesu ko jullee yitam, bu dee da ñu koo yëkëti fekk ko ak i gaañu-gaañu mu faatu ginnaaw ba dees na ko sang dees na ko jullee, bu dee ba ñu koy yëkëti seddagul waaye jam na ñu ko ci pàdd ba noppi mu wóor ni da fay faatu kon deesu ko sang deesu ko jullee. Ku ray boppam bu fekkee ni xare la du tee dees na ko jullee, bàkkaar ba moo koy gàddu diggëm ak Boroo-mam, bu rayee boppam te tayu ko darray bàkkaar nekku ca dees na ko jullee te waay ju baax mën na faa teew.Ku def ci yoon lu ñu ko war a rayee, ñu ray ko niki gétën walla mu njaalóo walla mu ray bakkan ñu ray ko, dees na ko jullee waaye bu ñu sañoon ilimaan ji ci boppam du ko jullee, ku baaxam siiw du fa teew, mbooloo mu bari yit du fa daje, bu dee ilimaan ak gaay yu baax yii bu ñu ca demul kenn du ko jullee kon su yaboo ñu dem ca, taamu wu ñu bu ñuy génnee néew ba di gé-nneewaale lu mel ni furno bu def i xal, soo dee gunge néew bi nga jiitu ñi yor néew bi topp sa ginnaaw moo gën, boo waree walla ngay jigéen nga féete néew bi ginnaaw moo gën, boo waree mën ngaa jiitu tam.Sopp na ñu bu ñu dee tërël néew bi ci bàmmeelam ñu tërël ko mu tëdd ci wetug ndeyjooram, ñu jël lu mel ni doj walla suuf ñu def ko ci ginnaawam ba du jàllarbiku ndax daa mënul a tëye boppam, boo takkoon tank yi walla loxo yi, da nga koy dindi, ña ko teewee walla ka koy tërël da fay wax ni Allaahum-ma inna saaxibanaa qad nazala bika wa xalafa dunyaa waraa’a zahrihii waftaqara ilaa indika, Allaahumma sabbit indal mas’alati mantiqahuu wa-laa tabtaliihi fii xabrihii bimaa laa taaqata lahuu bihii wa alxiqhu bi nabiyi-hii Muxammadin sallalaahu alayhi wa sallama.Tabax bàmmeel walla nga weexal ko niki nga laso ko walla nga muur ko aajoo na teqale, bu dee ngir gën a rafetalante la ñu ci jublu da fay xaraam, bu amee ku joxewoon suuf sa ngir ñu fay suul kenn du fa sañ a tabax, def ko fa da fay xaraam, bu fekkee foo fee sa suufas bopp la walla muy àll bu kenn moomul te tabax ba jubluwoo ca lu dul màndarga ngir xàmmee ko te du jur benn yàq su boo baa di na dagan da ñu koy sib rekk.ab jullit bu baayam dee yéefér génn àdduna, da fay dem jébbël ko ña mu bokkal diine ñu toppatoo ko, bu ñu fa nekkul na ko suturaal suul ko, bu mu ko  jéem a defal darra ci ay yëfu jullit.   Jullee néew ak ni ñu koy ñaanaleeJullee néew fardul kifaaya la te boo koy jiite da ngay teewlu ni li ngay def fardul kifaaya la waaye da fay xaraam ci waxtu wu naafile xaraam niki bu jant bi tàmbalee fenk te lépp fenkagul walla mu tàmbalee so te lépp sowagul, suñ ko defoon dees na ko baamu, di na ñu ko sib boo jullee suba ba nga xam ni muxtaarum suba jeex na nga xam ni bu nit dee ñëw soo ko xoolee xam ni kee de diw la ndegam muurul kanamam, waxtu yii yépp da fay fekk ragalu ñu ca ag soppiku, bu ñu ko ca ragalee amul wenn waxtu wu ñu cay nég, la ca war yépp da ñu koy daa di def jullee ko jébbël ko Boroomam.Ki gën a yayoo ci jullee néew mooy ka mu dénkaanewoon ni na ko jullee ngir yaakaar ci moom mbaax, bu dee daa am ku ko war a jullee ci ay mbokkam te koo ka neexu ko moo tax mu ni na ma diw jullee du tee mbokk moo ma mën na koo jullee. Juróom i farataam ya ñooy yéene ji, taxawaay ba, ñaan ga, kàbbar ya ñuy kàbbar ca biir muy ñent ak assalaamu alaykum ji.Kàbbar bi ngay njëkk a wax nga xam ni mooy armal bi la ñu sopp nga yëkëti say loxo, ya ca des da ñoo taamu nga wax allaahu akbar ci sa làmmiñ te bañ a yëkëti say loxo, ki doon jullee bu fàttee ci ñent i kàbbar yi benn te gaaw koo fàttaliku da koy daa di def fa saa sa, bu ko yéexee fàttaliku julli ga day yàqu da ñu koy julleewaat doonte suuloon na ñu ko, da ñu koy julleewaat ca bàm-meel ba, bu fekkee ilimaan daa fàtteb kàbbar te maamuum fàtte wu ko moom julleem di na wér, ilimaan moom julleem du wér. Bu ilimaan kàbbaree ba àgg ci bub ñenteel bi nga xam ni moo ca mujju, bu ko neexee bu nee allaahu akbar daa di wax assalaamu alaykum bañ a ñaan ci diggënte bi, bu ko neexee yit teg ca ag ñaan di na ñu ko indi ci kanam insaa allaa.Bu ñu doon jullee néew defe ni góor la ndeke jigéen la walla nga defe ni jigéen la ndeke góor la du ci wàññi darra, la aay mooy mu jàpp ni kenn la ndeke ñaar la ñu walla ñu ëpp ko su boo baa da ñu léen di boole ñoom ñépp julleewaat léen, bu dee daa am ku mu ca ràññee bëgg koo jullee ba noppi door a jàll ca ña ca des du ko tee baax, bu dul loo lu ñépp la ñuy julleewaat, bu jàppee ni mbooloo la ndeke kenn la du ko tee baax.Sopp na ñu booy jullee góor nga taxaw fa tollook ndigg la, bu dee jigéen sopp na ñu nga taxaw fa tollook mbagg ya, assalaamu alaykum gi ñuy wax ci jullig néew farata la, sopp na ñu nga wax ko ndank ci suuf, maamuum tam wax ko ndank ci suuf. fekkee jullee ga ak rob ba tuyaaba ju rëy a rëy la, Yonent bi  SaWS misaal na ko ci xadiis mu tollook doju uhud ci rëyaay.ñaanal néew farata la, sàkkalu ñu ko ñaan goo xam ni moom rekk a doy, goo sàkkal sa bopp sax baax na, goo doyloo yit baax na, ñaan gii taamu na ñu ko lool ba ci Imaam Maalik ci Muwatta mooy Allaahumma innahuu abduka wabni abni abdika wabni amatika kaana yach’hadu an laailaaha ilaa anta waxdaka laa chariika laka wa anna Muxammadan abduka wa rasuuluka wa anta ahlamu bihii, Allaahumma in kaana muxsinan fazid ixsaanih wa in kaana musii’an fatajaawaz an sayi’aatihii, Allaahumma laa taxrimnaa ajrahuu wa laa taftinnaa bahdahuu, bu dee góor boo niwoon Allaahummax-fir lahuu warxamhu walla bu dee jigéen nga ni Allaahummaxfir lahaa warxa-mhaa mu doy, ñaan gii moo dikk ci risaala. Boo kàbbaree lii ngay njëkk a wax : Su fekkee ñaan gii mu indi moom ngay jàng, kon boo kàbbaree da ngay  wax ñaan gi ba mu jeex, kàbbaraat beneen, dellu waxati ko ba àgg ci bub ñenteel ba, daa am ñaanug boppam moo nekk nii : Boo ko waxee ba noppi door a sëlmël, bu dee jigéén la, ñaan gi da fay soppeeku nii :Soo bëggee jullee néew boo xamul góor la am jigéen kon da ngay fas yéene jullee mbindéef mii tëdd nga xam ni da nga koy jigéenël ndax jëmmu baat bi ci arab day jigéen (nazaamatu).Taamu nañ ñu boole néew yi julleendoo léen ngir barkeb ñenn ñi wàcc ci ñenn ñi, su boo baa su ilimaan taxawee ñi sës ci moom ñooy doon góor ña doonte benn góor la, da ngay njëkk a rangale góor ñi ba noppi, nga xam ni da ngay tërël benn góor, tërël beneen góor ci kanamam mu féete ko penku bañ mat nga door a rangale jigéen ña ca kanam a kanam ñu wuti xibla, ku xamul da fay defe ni da ngaa jox jigéen daraja ju ëpp fekk noo nu la, su ko defee góor gi ci gënoon a bari xam-xam gën caa mokkal alquraan dàqoon caa jaamu Yàlla la ñuy njëkk a tërël, ilimaan taxaw tollook moom, néew yi ci des nekk ci kanamam.Su amee gone yu góor ak yu jigéen, bu góor ñi matee nga door a tërël jigéen  ñi, bu góor ñi tëddee ba noppi, kenn tëdd kenn nekk ci kanamam, gone yu góor yi ñoo ciy topp nga door a tërël jigéen ñi ñu nekk ci kanam a kanam.Mënees na ñu koo sàppee niki julli mooy tërël kenn, tërël keneen ay tankam jëm ci boppu kenn ka bañ jeex, ñu seet ka ca dàqoon a jaamu Yàlla walla ka ca gënoon a mokkal alquraan, ilimaan taxaw tollook moom du tee ñépp lay ñaanal.Mënees naa suul mbooloo ci benn bàmmeel waaye taamu wu ñu ko xanaa ngant lu mel ni suuf su naqaree gas walla almeer ya xat lool, su ñu demee ba koy def da ñuy seet ka ñu defe ni moo ca gën mu nekk ci kanam ñenn ña nekk ci ginnaaw ci biir bàmmeel bi.Bu ñu suulee néew te jotu ñu koo jullee te génnee ko wóorul ndax xay-na tàmbali naa soppiku kon da ñuy jullee ca kaw bàmmeel ba rekk waaye bu wóoree ni soppeekoogul da ñu koy génnee ca biti, jullee ko ca biti door koo suulaat.Koo xam ne xës na ñu koo jullee te mbooloo jullee ko, ginnaaw ba ñu bëgg koo julleewaat taamu wu ñu ko, su dee julleewoon na ñu ko te kenn rekk moo ko julleewoon, su boo baa di na ñu taamu ñu julleewaat ko su fekkee mbooloo moo koy jullee.Ki faatu bu fekkee li ëpp ci yaram wi feeñ na niki ku ko defoon ñett i xaaj, ñaar i xaaj yi feeñ na ñu, su boo baa da ñuy àttewoo ni li ëpp feeñ na ñu sang ko sàng ko jullee ko, jëmm joo xam ni loxo ba rekk mbaa tank ba rekk a feeñ li gën a wér mooy deesu ko jullee ndax jombul ni mi ngi dund ndax yoo yu mënees na ñu koo ñàkk ba noppi di dundu.Ñaan, jullee ak sang goneBooy jullee gone ginnaaw boo kàbbaree da ngay sant Yàlla julli ci Yonent bi SaWS daa di wax ñaan gii : Su ñaan gi jeexee nga waxaat allaahu akbar, jàngaat ko, boo waxee allaahu akbar ba ci ñenteel bi day am geneen ñaan gu mel ni taaya gu bokkul ak gii gooy wax mi ngi nii :Boo waxee ñaan gii ba noppi daa di sëlmël.Koo xam ni daa juddu te indiwaalewul bakkan deesu ko jullee, deesu ko sang deesu ko sàng, da ñu koy raxas ba mu set def ko ci ci ab morso daa di koy suul.sib nañ ñu suul ko ci kër, yóbbu ko ca armeel ya moo gën, deesu ko donnu moom it du donnu, deesu ko donnu mooy bu fekkee ba ko yaayam ëmbee daa am ku ni ko li nga ëmb laa sarax lii walla ñu may ko ko, bu indiwul bakkan du ko moom da ñu koy saraxe delloo yéene ja ka ko ko saraxoon walla ka ko ko mayoon.Ki faatu bu dee xale bu góor bu toll ci juróom benn i at mbaa juróom ñaar ba juróom ñett, jigéen mën na koo sang doonte ay góor a nga fa, xool awra ja aayul. Su ko weesoo te àggagul ci kàllafe mënees naa xool awra ja waaye jigéen du ko mën a sang, bu demee ba jege kàllafe da ñuy aaye ku xool awra ja jigéen it du ko sang.Bu fekkee xale bu jigéen moo faatu góor du ko mën a sang, wuute na ñu ci bu tollagul fu ñu mënee bànneexu ci moom niki bu àggagul ci juróom i at, li gën a wóor mooy góor du ko sang.KoorKoor daa bokk ci ponku lislaam yi, buñ gisee weer wi bu dee Koor gaa, ñu woor, bu dee Kori gaa ñu wori, buñ wooree ñaar fukk ak juróom ñent far asa-maan si lëndëm xamu ñu ndax feeñ na am déet kon dañ ciy dolli benn muy fanweer ñu door a wori niki noo nu bu dee dañ am ñaar fukk ak juróom ñent ci Baraxlu tam da ñuy mottali fanweer ba noppi door a woor.Yéene gi da nga koy fanaanoo te mooy nga fas ko ci diggënte fi jant bi  sowee ak ba muy fenkee mooy guddi gi ci la ñuy yéenee, su xasee fenk te yée-newoowoon niki da ngaa yëguloon ni weer wi feeñ na biig kon doo lekk doo naan waaye du tee da nga koy fay, boo xasee yéene ci guddi gu njëkk goo gu mën naa yóbbaale ya ca des yépp lu dul ni daa am bis boo dog walla bis yoo dog ngir tawat, di na aaje guddi gu ne nga teewlooti yéene ja.Koor mi ngi tàmbalee fi jant fenkee ba jant so.Bokk na ci sunnay koor gaawee dog bañ caa yàgg ba timis ja raw la ak yé-exee xëdd mooy fexe ba bi ngay xëdd bay noppi ak bi ñuy salaatu nga doxale fa juróom ñett i simili, doonte xiifoo taamu nañ lool ku ko def, ku sikki-sàkka ci fenkug jant kon doo xëdd, doo def it lu koor aaye ndax amaana ba nga koy def fekk mu fenk, boo dëgëree bopp ba lekk mbaa nga naan te amaatoo ca lu leer ni ba nga koy def jant fenkul soo yaboo fay bis boo ba, dog gi tam noo nu la.Bu ñu amee ñaar fukk ak juroom ñent ci Baraxlu te asamaan si lëndëm, bis ba ca topp doo xam ba xam ci ramadaan la bokk am déet, wax ji gën a wóor mooy nga jàpp  ni ci Baraxlu la bokk, boo nee da ma koy woor ngir amaana mu bokk ci ramadaan te su boo baa du ma ci fayante kon nga def lu xaraam, ginnaaw gi bu la leeree ni ci ramadaan la bokk du tee ñéppay fay ndax amoowoon yéene ju dogu, woor ko ngir jaamoo ko Yàlla aayul nga xam ni boolewoo ko ci ramadaan ji, bu fekkee weer wi daa feeñ ci guddi gi te yë-goo ko fekk mosagoo darra, noo nu ngay wéyee doo lekk doo naan waaye du tee di nga fay bis boo bu ndax saartub yéene ji ci guddi gi amookowoon.Bu fekkee da ngaa nekkoon ci tukki, yoon may na la nga bañ a woor, boo ñibisee fi nga dëkk ci bëccëg bi jant bi sowagul, duñ la wax bàyyil lekk ak naan, da ngay wéy rekk di lekk ak a naan fay rekk moo la cay war.Gone guy gunge ba ci bëccëg gi mu yëgug kàllafe du tax ñu ni ko bàyyil lekk ak naan.Ku xëm fekk woorutoon far ximmëliku ci bëccëgu koor du tax ñu bàyyiloo ko lekk ak naan. Ku doon nàmpal ba woorul far gone ga faatu ci bëccëg gi tam duñ ni ko bàyyil lekk ak naan niki jigéen joo xam ni bi fajar di jot daa fekk laabul, bi ñu demee ba ci bëccëgu koor gi mu daa di laab kenn du ko wax mu bàyyi lekk ak naan, fay rekk moo ko cay war.Koo xam ni bi fajar di jot daa fekk mu sex ab tib walla mu guux ndox wal-la muy joteek soxnaam, su boo baa da fay yàbbi lam sexoon bu dee joteek soxnaam it da fay daa dindi sawukaayam fa saa sa, du aajewoo muy fay waaye  bu ca jàllaatee lum néew-néew ci loo xam ni coobareem la da koy fay.Koorug farata niki ramadaan boo ca juumee dog, fay ga da lay war te doo wéy di lekk ak a naan.Woor terewulaa soccu, def ko ci guddi moo gën a wóor waaye bu la leeree ni darra du jàll mën nga koo def ci bëccëg gi, socc bu waw moo gën a wóor ndax bu tooyee da fay am ndox te bu jàllee da fay dog sa koor.Nampatalu (xotti yaram wi génnee ca dereet) ak gàjj duñ yàq koor lu dul ragal ni mën na laa indil tawat.Boo wooree jékki-jékki waccu te du yaa ko sàkku darra waru la ca, waxu ñu mu dikk ba nga mën koo yàbbi mu far delluwaat koo ku da fay yàq koor ga fay war la ca, gall it noo nu la mel, xaaxtandiku moom darra waru la ca doonte mën nga ko yàbbi far wann ko, ki dugël baaraamam ci gémmiñam ñoddi wac-cu ma doonte darra delluwul ca biiram du tee fay war ko.Bu koor jotee fekk jigéen ja ëmb mu ragal ni su wooree di na ca feeñ kon da fay bañ a woor te du tax mu lele, kuy nàmpal te àgg ci war a woor, doom ji nangoo nàmp ci keneen waaye moom amul lu mu ko fayalee ngir mu nàmp ci keneen mbaa mu am ko waaye moom ci ndeyam doŋŋ la nangoo nàmp, da fay bañ a woor ba noppi lele.Ku màgget ba nga xam ni li des ci dundam yaakaaru cee mën a woorati muy góor walla jigéen koor wàcc na ko waaye sopp na ñu mu lele, lele mooy bis boo bee mu joxe ca am muddu mooy liibër, bis bu ne liibër lay doon.Su fekkee da ngaa ame bor ci koor gi, bañ àggaat ci Baraxlu nga waroon a fay ndax tukkiwoo feebaroo, ba ramadaan dikkaat, bor ba da fay nekk ba léegi, alamaan ja mooy bis bu ne ab liibër.Koor warul gone soppu ñu ko ci moom da cee wuuteek julli, bu dee xale bu góor ba kero muy kàllafe, jigéen it noo nu.Ku ame jannaaba ci guddi gi te sanguwoo ko ba fajar fenk fekk nga war a woor, du yàq darra ci koor gi, yéex a sangu gi bu la taxee yéex a julli suba lay jur bàkkaar.Jigéen it bu amewoon dereet far laab ci guddi gi daa di jàpp a woor waaye daa yéexee cangaay la ba fajar fenk, du yàq ci jëmmi koor gi darra.Woor bisub korite ak tabaski xaraam na, ñaar i fan yi sës ci tabaski tam xaraam na ñu woor léen ndare nga def tammatux ci aj mbaa ci xiraan ñu digël  la addiyu te amoo ko, bis bay ñenteel ba yit ci tabaski ga sib na ñu nga woor ko ci coobarewu, ku ko nisëroon mën na ko walla nga ne ci koorug tegale ba àgg ca mën nga koo woor.Ku tukki ci ramadaan tukki bu mat doxub wàññi te nga tàmbali tukki bi njëkk fajar di fenk te yit nga fanaanoo bañ a woor kon sañ ngaa bañ a woor doonte tukki ba doo ci am coono, fay rekk moo la cay war, ci ngéru Maalik koor gaa gën.Bu fekkee la ngay tukki matul doxub wàññi waaye déggoon nga ñu ni kuy tukki ci koor sañ ngaa bañ a woor ba wooroo di na ñu la dogal ngant, alamaan du ci war, képp koo xam ni daa dog kooram ngir defe ni sañ na ko te teg ko fu wér, fay rekk moo ko cay war deesu ko alamaan ci kaffaara, alamaan ji ki muy war mooy ki tay ag dog kooram ci lekk mbaa naan mbaa jote te fàwwu mu fay it, alamaan ji muy kaffaara ci weeru koor ñett i xeet la yu bokkul, bu njëkk bii la ñu ci gën a taamu mooy nga lele juróom benn fukk i miskiin, ku nekk nga jox kob mudd, mooy ab liibër, ci jamono ji jaam di am, goreel ab jaam di na taxawee kaffaara walla nga woor ñaar i weer waaye da fay aajewoo mu sësëloo nga xam ni boo ci dogoon ñaar i fan bëggkoo fayee koor, ñent i weer ngay woor yoo xam ni ñaar ya day tegaloo yeneen ñaar ya tegaloo, bu dee ñett i fan juróom benn i weer lay nekk.Bu fekkee da ngaa amewoon bor ci ramadaan ba nga koy fay nga dog te tay ko du mel ni bo dogoon ci ramadaan te tay ko, fii fay ga rekk mooy yàqu, kenn du la ci alamaan bis ba rekk ngay fayaat ci wax ji gën a wóor.Ku xëm ci guddig koor te ximmi ginnaaw bu fajar fenkee ci ramadaan koor ga du wér fàwwu da koy fay, bu fekkee jamono ji fajar di fenk ximmiwoon na ba teewlu yéene ji, bu dee lim xëm xaaju bis bi lay tollool walla matu ko kon koor ga di na baax, ki nga xam ne yit da fa màndiwoon te lim màndeewoon lu dagan la walla muy say moom ak kii xëm ñoo bokk àtte, ku màndiwoon ci lu xaraam bu ximmee ci bëccëg gi mu wóor ko ni ag kooram du baax du sañ a lekk ak a naan.Ki woor war nay sàmm i cëram niki làmmiñam bañ caa def lenn lu aay, di baril def lu baax, bañ a jege ka muy sëyël rawati na bu dee keneen ci bëccëgu weeru koor, jote moom bu ko ca defee te tay ko koor ga da fay yàqu te yit am na alamaan mooy da fay kaffaara.Jonjoo walla fóonante am nag téqale, bu ko wóoree ni su ko defee du tax darra génn, su boo baa da ñu koy sib, su wóoluwul boppam kon day xaraam  mu def ko, guddi moom yii yépp darra du ci xaraam sañ naa lekk, sañ naa naan, sañ naa joteek ka muy sëyël, ku jonjoo walla mu fóonante waaye àggul ci jote ba mazyu génn fay rekk moo koy war waaye bu dee maniyu moo génn da fay fay bis ba ba noppi boole ca kaffaara.Ku taxawee naafile yañ santaane ci ramadaan ñu jéggël ko ay bàkkaaram.Sopp na ñu nga defee ko ca jàkka ja, ku mu soob it nga defee ko ci sa néeg rawati na bu dee fa ngay gën a sawaree, jamonoy Umar Ibnul Xattaab daan na ñu naafilee ñaar fukk i ràkkaak ñett, ñett yi ñooy doon safaak witar, ci jamonoy Umar Ibn abdal aziiz, dañ daan naafilee fanweer ak juróom benn i ràkkaa yu bokkul ak safaak witar, yii yépp dagan na waaye ñaar i ràkkaa yoo am sëlmël.Yaay aysa nee naa Yonent bi SaWS daawul weesu fukk i ràkkaak ñaar teg ci witar.Koor goo xam ni yaa ko coobarewu, boo ko xasee tàmbali da fay soppaliku lu war, doo sañ a gis lu la neex rekk ci lekk mbaa naan daa di koy dagg, boo ko dogee def lu xaraam te du tee fay ga war la, mën ngaa wéy it di lekk ak a naan ndax da ngay fay rekk, boo ko dogee te tayoo ko da ngay wéy bañ a lekk bañ a naan, di nga ca am tuyaaba te fay waru la ca te doo ca am bàkkaar. Buñ nee booy tukki mën ngaa bañ a woor da fay fekk muy ci ramadaan waaye koor goo coobarewu teg ko sa bopp bokku ca xanaa nga dem ba ca biir nga xam ni boo dogul di na am lu mu la wàññi, dog ga da fay war.IhtikaafMi ngi bokk ci jaamu Yàlla yi nga xam ni warul dees koy def ngir dolliku tuyaaba ak tàggat sa bakkan, cosaanu baat bi di nay tektale maanaa mi ndax ukuuf da fay firi taqoo, moom ihtikaaf fàwwu da fay ànd ak koor, fan ya nga koy def it daa war a sësëloo waaye su fekkee da ngaa yéenewoon ci ni da ngay def benn fan noppalu benn di nga ko mën waaye boo amutoon yéene jii daa war a sësëloo.fàwwu ci jàkka ju ñuy jaamoo Yàlla lañ koy defee, booy ihtikaaf ci dëkk bu am jumaa te bis yi nga ko nar a def bisub àjjuma ci la bokk kon fàwwu nga dem ba ca jumaa ja, boo ihtikaafoon cib jàkka bu bisub àjjuma dikkee fàwwu nga génn dem julliji ko ca jumaa ja ndax julli gi farata la te li nga nekkoon naafile la.fan yi nga nisëroon bu dee matul, génn goo gu da koy yàq fàwwu da nga koy tàmbaliwaat waaye bu dee tam bis yi nga nisër a lihtikaaf bisub àjjuma  bokku ci kon sañ nga koo defee ci jàkka ji ci sa koñ, bu ñu sañoon fan yi nga ko nar a def mat lum néew néew fukk i fan tee wul loo nisër ciy fan rekk moo lay war doonte benn la walla lu ko ëpp.Ku nisër ihtikaaf genn guddi te mënul a ñàkk mu ànd ak koor kon su boo baa fàwwu nga boole guddi ak bëccëg ga, ginnaaw mënul a ñàkk boo dee ihtikaaf ba yàgg nga dagg koor ga te tay ko li nga defoon lépp da fay yàqu nga war koo tàmbaliwaat.Kiy ihtikaaf it du sañ a joteek ka muy sëyël benn yoon du ci bëccëg gi du ci guddi, mu fàtte ko ak mu tay ko ñoo yem la mu defoon da fay yàqu.Bu ca nekkee ba mu yàgg tawat jum mënul booleek woor dab ko walla tawat juy aaye jàkka ngir sobe suy génn ci moom kon da fay dem toog kërëm ba wér soog a ñëw àggale la mu doon def, fan ya mu defoon du yàqu mooy yam def te jant ba sowoon ba mu dog koor ga da koy waññi bu dellusee mot-tali ko.Jigéen juy ihtikaaf ba mu yàgg mu gis dereetu mbërëg nga xam ni su dalee jigéen da ñu koy aaye dugg jàkka, su boo baa da fay ñibi kërëm ba dereet ja jeex mu dellusi yeggale ko, fan ya mu defoon du yàqu mooy ya mu def te jant ba sowoon ba mu dog koor ga da koy waññi bu dellusee mottali ko.Ki tawat walla mu gis baax ba dellu kërëm te ihtikaaf gi jeexul dañ koy dénk mu sàmm bu baax wormay li mu nekkoon, du tax mu sañ a laalanteek ka muy sëyël ci genn wet du ci sawukaay du ci yaram ba kero muy dellu ca jàkka ja ba matal ko te waxtu wu mu tanee daa war a dellu ca jàkka ja doonte ci bëccëg gi la, nga xam ni wóor na ko ni bu delloo ci bëccëg du ko waññiwaale, ki laab it noo nu, boo xasee dugg fa ngay ihtikaafee doo sañ a génn.Lor ju tar joo xam ni mëneesul a ñàkk a génn faj ko rekk moo koy tax a génn niki jënd loo lekk walla loo naan te fekk nga yor njëg ga ba noppi nga xam ni da ngay waaxu jëndi ko daa di dellusi, bu dee da fay dem di ko lebi mbaa yelwaan buy génn ihtikaaf ga di yàqu.Mën na génn it ngir jàppu mbaa mu am jannaaba bëgg a sangu ak yu mel noo nu waaye fa gën a jege tem mën faa fajee soxla sa la war a yem.Bu fekkee da ngaa wax ni guddi sàngam laa bëgg a tàmbali sopp na ñu ba-laa jant baa so mu fekk la ca jàkka ja, boo ko xasee tàmbali yit doo sañ a génn ngir seeti ku tawat lu dul ndeyam mbaa baayam ndax farata la te li mu doon def naafile la te yit buy génn li mu doon def di yàqu xayna du ñàkk tuyaaba ja, bu dikkee da fay tàmbaliwaat. Bu dee ndeyam ak baayam kenn da caa faatu fàwwu mu war a génn jaale kiy dundu bu dikkee yit da koy tàmbaliwaat fan ya mu jotoon a def da fay yàqu, bu kenn ka faatuwoon ki ci desoon faatu fekk mu ne ci ihtikaaf walla ñu faatoondoo ñoom ñaar du jar muy génn.Ku ihtikaaf du sañ a génn ngir ànd ci jullee néew xanaa bu dee ndeyam walla baayam waaye buy génn la mu defoon di yàqu, du génn it ngir yaxantu, saart boo ci bëgg a dolli bu dàqonteek ihtikaaf gi deesu ko faale niki baykat bu saart ni nisër naa ihtikaaf fukk i fan waaye bu bët sébbee da koy bàyyi dem bayiji, saart boo bee du ca am njariñ, lim ba mu waxoon su ko xasee tàmbali matal ga day war.Ihtikaaf ca jàkka jooy imaam ja darra nekku ca lu ñu sopp la, booy ihtikaaf it mën ngaa maye soxna mën na ñu laa may soxna.Koo xam ni bis yi nga nisër ci ihtikaaf gi daa tollook bu weer wi jeexee mu jeex kon bis ba ca mujj bu jant ba sowee rekk mën ngaa ñibi sa kër du jar ngay fanaan ca jàkka ja, bu fekkee ihtikaaf ji bu weer wi jeexee ngay jeexal te fekk muy ramadaan kon bu jant bi sowee ñu ni suba la korite bu ñu sañoon doo ñibi fa saa sa sa kër da ñoo bëggoon nga fanaan ci jàkka ji, boo xëyee dem fa ñuy jullee korite ba julli ba noppi soog a ñibi sa kër.Asaka wurus, xaalis, mbay ak jurBokk na ci ponku lislaam yi génnee asaka ci wurus, xaalis, mbay ak jur bu ca saart ya dajee, asakay mbay duñ ko takk ci weer mbaa bis waaye saa bu ñoree xomb asaka war na ca, góob ga du ci saart  ndax mën naa ñor te deesu ko góob niki dugub ak gerte lee lee nga tàmbali caa lekk te góobagoo, boo ciy génnee asaka da nga ciy seetaale lépp lu ñu ci fàkk moo xam loo xam ni loo lekk la walla loo joxe moo gën a wóor.Ku ame ñaar i téeméer ren ba dewen asaka war na ko ca, moo xam da koo deñc walla muy yaxantu, bu dee kuy yaxantu ku dul deñc marsandiis di xaar, da fay def lu mu yor jaay ba mu jar wuti leneen, koo ku bu at mi matee da fay xayma li mu am ci marsandiis ak bor yi ñu ko ameel te mu yaakaar ni di na ci jot, ñaar i téeméer yu ne da cay génnee juróom i dërëm.Kuy ligéey ñu koy fay, lu mu fayu ba deñc ko at, asaka war na ko waaye lu alal ja bari-bari ci loxoom te amu ca at asaka du ko ca war.Wurus, xaalis ak jur ñoom at la ñuy topp ndegam mat na nisaab te saart ya daje ca, doo ko takk ci weeru wolof ni tamxarit mooy weer wi mujj waaye da ngay seet jamono ja nga tàmbali ba ca déwén sa, bu dee jur gi tam noo nu. Mbay liféeg amoo ci lu mat nisaab mooy juroom i wasq doo ci génnee asaka, benn wasq moo tollook benn barigo ak ñaar fukk i kilo, nisaab ci mbay mën naa tollook juróom benn i barigo, dees na boole bele, lors ak sult, lu ne boo ci amee darra te boo léen boolee mu mat juróom benn i barigo rekk asa-ka war la ca, du ñu bàyyi ba bu ne nga am ci juróom benn i barigo.Su fekkee asamaan si moo suuxët yaw da ngaa bay rekk, fukkéel ngay gé-nnee mooy boo ko xaajee fukk i xaaj benn ba ngay génnee asaka, bu dee yaa suuxët walla masin te nga fay su boo baa da ngay génnee genwàllu fukkéel mooy boo ko defee fukk i xaaj benn ba da nga koy xaajaat, xaajaat boo bu ngay joxe. Dees na boole xeetu sëb yi, kenn ku ci ne la nga ca am bu ñu ko boolewoon mu mat juróom benn i barigo rekk asaka war la ca, niki noo nu dees na boole xeetu tàndarma yi, bu matee juróom benn i barigo rekk nga war caa génnee asaka, su boo baa di na ñu la may nga génnee ko ca ba gën a yemamaay, niki noo nu xeetu raseng yi.ceeb, saaño, suuna ak mboq deesu léen boole, ba la laa asaka di war ci benn fàwwu nga am ca juróom i barigo, saytuun muy oliiw dees na koy segal mu doon diw, kemb ga la ñuy njëkk a seet bu matee juróom benn i barigo asaka war la ca, su ko matee nga génnee ko ci diw te bañ koo génnee ca kemb ga ci boppam, yu mel nii nga xam ni da ñuy génnee ci pepp ma diw, bu ñu jaayoon diw ga yit bu ñu génnee asaka sa ci xaalis bi mu doy ba mu des say-tuun, bu dee diw lay doon génnee ko ca diw ga moo gën, bu dee oliiw buñ dul segal am ca diw moom buñ ko génnee ci njëg gi mu doy.Xeetu furuwi yi lu mel ni orans màngo ak màndarin ak yu ni mel deesu léen génneel asaka ak legum yi tam noo nu ci fiqu Maalik.Wurus moom li ciy nisaab mooy lu mat ñaar fukk i diinaar di nañ koy tol-looleek  garaam, nga war a génnee kaaru fukkeel ba mooy boo defee loo lu fukk i xaaj, benn xaaj ba nga def ko ñent i xaaj da ngay génnee benn ca ñent yoo yu mooy tollook genwàllu diinaar.Xaalis moom liféeg amoo ca lu mat ñaar i téeméer i dërëm asaka du la war, day doon dërëm boo xam ni fukk i dërëm mooy tollook juróom ñaar i diinaar, ci waxiin wu gën a leer ñaar i téeméeri dërëm yoo yu mooy tollook  garaam ci xaalis mooy nisaabam, moo tax ñuy wax ni góor sañul a takk lu dul benn jaaro xaalis te du weesu juróom ñaar i garaam lu mu rëy-rëy, booy génnee kaaru fukkeel ba ngay génnee asaka, bu dee ñaar i téeméer nga di ko  séddële fukk i nit ku ne da fay tëye ñaar fukk, ñaar fukk boo ko defaatee ñent i xaaj, xaaj bu ne juróom lay doon, moom ngay joxe asaka, wurus ak xaalis benn xeet la ñu moo tax dees na léen boole nga xam ni boo amee ci bii ak ca bee boo léen boolee mu mat nisaab kon asaka war la, bu la neexee génnee ko ci wurus walla ci xaalis walla bu ci ne nga génnee ca la ca war a génn.Mbooleem xeetu marsandiis yi mooy li bokkul ak mbay, wurus ak xaalis, yi ciy des yépp marsandiis la, boo ko moomee di ko fajee soxla asaka du ca war, ki koy jaay di ci wut benefiis su boo baa la ca asaka di war, njëg ga ngay jaayee ak ba ñu lay fay la asaka jay war waaye jëmm ja moom asaka du ci war. Bu dee ci asaka, ñaar i xeetu komers ñoo am, ixtikaar mooy marsandiis bi nga am du lu ñu la fay nga jaay ko waaye da ngay nég waxtu dikk ba nga mën koo jaayee lu baree bari, xeetu komers bii bala la caa asakaa war fàwwu mu jar ba noppi te ñu fay la ko muy wurus walla xaalis, da nga koy génneel asakaam benn yoon doonte am na fi yaw ay at i at, bor yi ñu la ci ameel tam liféeg fayu ñu la ko muy fayug wurus ak xaalis ba mu mat du tax asaka war la ca, iddaara mooy ni jaaykat yi baaxoo defee mooy marsandiis bi da nga koy jaay rekk waaye bu ñu la ca tegalee darra lu mu néew-néew nga jaay ko du looy rënk, su boo baa da ñuy jàpp waxtu wa ñu ko tàmbalee komers, jàppee ko muy seen at bu yeksee ca déwén sa ñu daa di xayma lépp lu ñu am ci marsandiis xaymaa ko njëg ga jaadu, ñu seet it ba xam dénkaane na ñu fenn alal ñu waññiwaale ko, bu amee yit xaalis bu ñu jaay mu nekk ca seen loxo ba tay ñu xam ko, bu ñu boolee lépp, ku léen ameel bor te di ku jub te mu leer léen ni di na ko indi ñu waññiwaale ko, bu ñu xamee ni nàngam la daa di soog a génnee asaka ji, daa di koy génnee, da ciy seetaale yit barab ba mu ne ak jamono ja, nekkul ni benefiis bi la ñuy topp ba mu am at waaye ndey ja la ñuy bàyyi ba mu am at ñu door a génnee asaka ja. Ba tay li nga xam ni mooy juru kër yi du ñu bàyyi ba mu am at ci sag moo-meel, seen ndey ya la ñuy seet bu ñu amee at ci sag moomeel rekk ñu jàpp ni li ci juddoo yit am na at.Bu dee da ngaa ame xaalis walla wurus woo xam ni asaka war na ca ndax mat na nisaab waaye da ngaa ame bor boo xam ni boo ko ca fayee rekk jeexal mbaa bu jeexul lay des du mat nisaab kon asaka wàcc la waaye boo amee leneen loo xam ni asaka waru ci waaye mën naa fay say bor niki xeetu marsan-diis yi asaka warul walla ay jur mbaa suuf nga xam ni boo ko defoon ci bor bi mu mat mbaa la nga koy mottalee ci wurus ak xaalis du tee lay des mat nisaab su boo baa kon asaka di na la war. Ñaar bu ñu bokkee gétt boole seen i gétt bu ca saart ya dajee, bu laajkatu asaka ja ñëwee jarul ñuy xaajale seen i jur na mel ni kenn a ko moom, na ñu génnee la war a génn ñu door a seet nu ñuy tolloolee seen i cër ca gétt ga, bu dee kenn ka rekk moo matle nisaab te fekk ñu boole jur ya kon ki ko matle la génnee gi di war, ka ca des te matlewul nisaab asaka waru ko, kay jëlsi asaka ja bu jàppoon ciy juram ka ca des da ko koo war a delloo. ñu bokkuloon gétt, nég ba asaka ji di bëgg a jot ñu bëgg a boole seen i jur walla ñu bokkoon gétt nég ba asaka ji di bëgg a dikk ñu bëgg a tàqarlikoo, su boo baa da ñuy seet ba xam loo la da fay wàññi asaka ja ñu waroon a joxe, bu koy wàññi rekk deesu ko nangu.Gën jaa néew lu ñu war a génnee asaka mooy xar muy doog a am at, lu yées loo lu du mat asaka, du tee yit da ñuy waññiwaale ya yées loo la, nag it ba ngay génnee asaka lu mu gàtt-gàtt na am ñaar i at, bu ko yéesee rekk du mat asaka, giléem it ba cay gën a yées ngir asaka mooy ba am at ba dugg ci ñaareel, yoo yu yépp da ñu léen di waññiwaale, gàtt bu màgget ba wow deesu ko joxe asaka, bu ëmb it deesu ko joxe asaka, bu góor bay yokk gétt ga deesu ko joxe, ba boroom fonk it di ko beral xont it deesu ko jël ak biy nàmpal te feralagul.Boo waree joxe jur, jur rekk ngay joxe, marsandiis manu koo wecci, njëg ga yit noo nu, su dee kiy jëlsi asaka ji moo la laaj njëg gi kon nga man ko, moom it du la ko forse. Boo waree génnee asakay mbay walla jur loo bari-bari bor war nga koo génnee.Muurum koorSunna la gu ñu féddali gu Yonent bi SaWS diglewoon, ñépp la war gone, mag, góor, jigéen, gor, jaam. kuy dund rekk, benn bopp bu ne aw mudd mooy boo defee sa ñaar i loxo, loxo bu rëyul ba ëpp walla bu tuuti ba ëpp ba mu fees te tuuruwul, am na ñu wax it ñaar i kilo dees na ko jàpp, da ñuy seet it la ñu ëpp a dundee ci barab ba nga koy génnee ñu génnee ko ca loo la : ceeb, dugub walla lu mu doon rekk, li gën a wóor mooy génnee ko ci yii la ñu gën a taamu.Jamono yi jaam amee, boo ko amee yaw yaa ko war a génneel muurum koor, gone yit su fekkee ni amul alal baayam moo koy génneel waaye bu dee am na alal mënees na ñu ko caa génneel muurum koor ja.Su ko defee képp koo xam ni ab dundam yaw la war yaa koy génneel muu-rum koor : sa soxna, sa doom bu góor ba kero muy ligéey, sa doom bu jigéen it ba kero muy sëyi. Kenn ku ne ñaar i kilo ak sa bopp, da ñuy wax ni bu ñu wooree ba koor ga des benn fan mbaa ñaar mën nga koo génnee waaye waxtu wa ñu gën a taamu mooy bu fajar fenkee ba ba ngay dem ca jullikaay ba ñu ni tay la korite, nga génnee ko ci diggënte boo bu, boo ko fàttee ba julliji ba ñëw da ngay daa di gaaw génnee ko ndax bu jant bi sowee te génneewoo ko da ngay am bàk-kaar ci yéexee gi ba waxtoom jàll, du tee ba tay nga war a fay bor ba.Sopp na ñu bu dee korite nga mos darra bala ngaa jëm ca jullikaay ba, tàndarma la ñu ci gën a taamu, leneen loo mos it du ko tee baax ndax da ñuy bañ nga yaakaar ni ba tay yaa ngi ci koor, bu dee Tabaski moom taamu wu ñu xëy mos darra da ñoo bëggoon boo xëyee mel ni ku woor ba julliji ba ñëw bañ rendi tabaski ja nga dogee ca resu tabaski ba.Sopp na ñu ci jullig ñaar i iid yi yoon wa nga awoon bi ngay ñëw nga jaar beneen yoon booy dellu.Aj ak umraaj Màkka farata la ñeel képp ku ko mën, ka mu war mooy jullit, gor, muk-kàllaf, benn yoon la la war te matale ko, beneen boo ajaat naafile la, yoon wa ngay jaar ba àgg it na la wóor ni jàmm rekk a fay xew, yaw it nga wér, am it paas ba bu dee diggënte ba maneesu koo dox.armal mooy yéene dugg ci aj gi, waxtu wa mooy bu weeru koor teroo topp digguw tabaski jëm ci fukk i fan yi njëkk ci weeru tabaski, weer yii ñooy weeru aj, barab ba ñuy armalee mooy Miiqa, boo ko defewoon feneen it du tee boo fa dikkee armal fa war la, ñi fay armalee ñooy ñi bàyyeekoo ci Penku bi fu mel ni Saam, Misra...La wër Màkka yépp dañ koy def armalukaay nga xam ne foo ci romb bi ngay ñëw mën nga faa armalee, sopp na ñu mu topp ci ag julli, bu dee naafile da ngay def ñaar i ràkkaa door a armal, bu dee farata la tam baax na, bu dee naafile moo gën nga xam ni da ngay jàng faatixa ak Qul yaa ayuhal kaafiruun ci ràkkaa gu njëkk gi, faatixa ak Qul Huwa ci ràkkaab ñaareel bi, boo sëlmëlee daa di armal nga xam ni da ngay yéenewaale ci sa xol ni da ngay aj, bu dee umra nga yéene umra, soo ca paree rekk daa di tàmbalee wax labayka ndax boo toogaatee lu yàgg waxoo ko di na ñu la alamaan, da ngay wax Labayka Allaahumma labayka la chariika laka innal xamda laka wa nihmata laka wal mulk laa chariika laka.Bokk na ci sunnay armal nga sangu bala ngaa armal, boo dee góor da fay xaraam nga solaat lu ñu ñaw bu dee jigéen mën na ko da ñu koy tuddee sunna  waaye warugar la, sopp na ñu booy dugg Màkka nga sangu, saa boo jullee yit di wax labayka gi ndax doo ko bàyyi bàyyi gu wér, da nga koy yeesal saa soo toogee ab diir waxoo ko.Bi nga armalee di wax labayka jëm Màkka, boo yeggee ba teg say bagaas da ngay daa di wëri Kaaba ga, yoo yu jamono da ngay bàyyi labayka gi, su ko defee boo wëree Kaaba gi ba dox Safaak Marwa, door a tàmbaliwaat labayka gi, di ko wax rekk saa boo sonnee noppalu.Bu ñu nee tay la arafaat ba ngeen ñëw ci jullikaay yi da nga koy bàyyi, bàyyi gu wér nga xam ni doo ko waxati ci aj gi.Sopp na ñu booy dugg Màkka nga duggee mbedd mi ñuy wax Baabul Mu’alaa, booy génn nga jaaree ci mbedd mi ñuy wax Kidam, boo ko deful it aayul, saa boo duggee Màkka loo mën def ko ngir gaaw wëri Kaaba ga, soo mënee duggee Baabu Salaam moo gën daa di jubëli ca xajarul aswad fóon ko ak sa gémmiñ boo ko mënee, boo ko mënul nga raay ko ak sa loxo, jël sa loxo fóon ko ci sa gémmiñ, soo ko mënul da ngay taxaw ba tollook moom ni Allaahu Akbar daa di tàmbalee wër, booy wër Kaaba gi da lay càmmooñu, bu dee góor la sunna la ci moom mu ñukk ñett i wër yu njëkk yi, ñent yu mujj yi mu dox ko ndank, warugar la mooy Tawaaful Quduum kuy soog a dikk Màkka da koo war a def, ku mu raw da nga koy fayee tawaaful ifaada.Booy wër, saa soo dikkee ba tollook doj wi da nga koy fóon, fóon gu njëkk gi sunna la, fóonaat ko ci yoon yi ci topp da ñu koo sopp rekk, Yamaani daa wax ni doonte mën ngaa fóon xajarul aswad ak sa gémmiñ doo ko def da ngay jël sa loxo teg ko ca daa di jël sa loxo teg ko ci sa gémmiñ te bañ koo muucu.Bu juróom ñaar i wër yi matee da ngay dem ca Maqaama Ibraahiim julli fa ñaar i ràkkaa, boo ca noppee da ngaa war a dem Safaak Marwa waaye da ñuy sopp njëkk loo la nga jaaraat ca xajarul aswad fóon ko, fóon goo gu sunna la.Safaa ngay njëkkee door a dem Marwa, sunna la nga yéeg ba ca seen kaw ñoom ñaar ñépp, jigéen moom su palaas ba wéetee mën naa yéeg, su amee ay góor mën naa bañ a yéeg, su ko defee boo yéegee ba ca kaw nga ñaan, ñaan goo gu sunna la, boo ko defee ca Safaa def ko ca Marwa tam.Booy daw Safaak Marwa ba àgg ca Batnul Masiil da ñuy bëgg nga gën a gaaw ba weesu ko sunna la, soo bàyyeekoo Safaa ñëw Marwa benn taxawaay a ngoog, boo bàyyeekoo Marwa jëm Safaa muy ñaareelu taxawaay. Dem yoon la, dikk yoon la, noo nu nga koy defee ba mu mat juróom ñaar i yoon, boo ko seetee fenn fu ne di nga fa taxaw ñent i yoon, ginnaaw lii da ngay dellu sa dal  toog ndegam bisub tarwiya yekseegul, bu julli jotee nga fas julliji ca Kaaba ga ndéem mën nga ko dellusi toogaat te bañ a fàtte labayka ji.Su ñu nee tay la yawma tarwiya ji muy juróom ñetteelu fan ci tabaski, mooy bis ba mu teroowoon dellusi na, bis boo bu ci ngay xëyee Màkka dem Minan, da ngay fexe ba jullee Minan tisbaar, yendu fa, fanaan fa, boo fanaanee ba xëy ba julli suba, suba goo gu mooy bisub arafaat ndax mooy bisub juróom ñenteel, nga daa di dem arafaat, su ko defee labayka ji doo ko bàyyi, boo sonnee noppalu bu amee lu ko dagg nga ne ca bu jeexee nga dellu ca ba ñu ni tay la arafaat ba nga ñëw ci jullikaay ba, foo fu nga koy bàyyee, bàyyi gu dog.Bala ngaa dem arafaat sopp na ñu nga sangu, su ngeen fa demee da ngeen bi boole tisbaar ak tàkkusaan julleendoo léen te wàññi léen, su ñu ca noppee ilimaan ji da fay ànd ak ñoom fañ war a taxaw ca arafaat, taxawaay bi ñuy taxaw laataa jant di so warugar la soo ko bàyyee am na alamaan doonte bok-kul ak taxawaay biy farata dëgg-dëgg, mooy bu jant bi sowee nga taxaw fa as diir la muy gàtt-gàtt mënul a ñàkk, nga xam ni bu Yàlla dogalee jant bi so ba fajar fenk te taxawoo fa aj gi raw na la ca moo ma at déwén rekk.Bu la jant bi sowee ca arafaat da ñuy yéexee timis, ba ñëw Musdalifa, jullee fa timis ak gee, da ñu léen di boole waaye gee ga da ñu koy wàññi ndax timis deesu ko wàññi.Wàcc Musdalifa warugar la boo ko deful am alamaan, la gën mooy nga fa-naan fa ba julli suba, door fay jóge ànd ak ilimaan taxaw fa ñuy wax Mach’arul Xaraam ba jant bi fenk mbaa mu jegee fenk, boo xëyee da fay doon bisub fukkeel di Tabaski kon ginnaaw taxawaay boo bu da ngeen di wutëli Minan, Batnul Mu’asir xur la boo xam ni sunna la boo fa tollee te fekk ngay góor nga gaaw booy dox, boo waree tam soññ la nga war.Boo yeksee Minan la ngeen di njëkk a def mooy daa di sànni jamray aqaba muy juróom ñaar i xeer yuy digg dóomu yoo xam ni mënees na koo fettax ak i baaraam. Boo koy sànni da ngay wax Allaahu Akbar, boo ca noppee rendi la nga ame walla loj, la cay topp mooy watu, nga dem ca Kaaba ga wër ko juróom ñaar i yoon, wër goo gu mooy Tawaaful Ifaada ci bisub fukkeel bi, bu wër bi matee nga dem julli ñaar i ràkkaa ca Maqaama Ibraahiima, ginnaaw ba nga dellu Minan fanaani fa.Suba ja ak ginnaaw suba ja mënoo koo ñàkk a sànni jamra yi, bu tisbaar jo-tee da ngay wut ñett i juróom ñaar ciy xeer ndax ñett i barabu sànnikaay la yu bokkul yoo xam ni benn bu ne daa am juróom ñaar i xeer yoo fay sànni, bari  nay coono lool ndax bëgg gee defandoo, am na sax ñoo xam ni seen bakkan fa lay faral di des, sànni boo sànni wax allaahu akbar, ci ginnaaw boo jullee tisbaar lay doon.Sànnikaay bu njëkk ba ak bu ñaareel ba ginnaaw boo sànnee ba noppi da ngay taxaw ñaan fa ñaan gu yàgg, boo ca noppee jàng saaru Baqara boo ko mënee loo laa gën, jamray Aqaba moom boo ko sànnee doo fa taxaw di ñaan da ngay dellu fa nga nekkoon, ñett i barab yi ñuy sànnee mooy Jamratul uulaa ak Jamratul wustaa ak Jamra iqba mi ci mujj nga xam ni boo ko sànnee doo fa taxaw di ñaan. Boo sànnee ñett i fan ya ba tisbaar jot nga sànni bisub ñetteel ba, mel ni tay jii doonoon talaata bu nekkoon bisub fukkeel bi, tay ngay fa-naani Minan, àllarba ji ba nga julli tisbaar nga sànni ñett i jamra yi, alxames ji noo nu, àjjuma mooy doon ñetteel bi, doon it ñenteel boo tàmbalee waññi ci talaata ji, boo sànnee ñetteel ba nga xam ni moo ca mujju, da ngay daa di waññarbiku dem Màkka waaj ba jekk dellu fa nga dëkkoon ndax aj gi jeex na, sànni jamra moo ci mujju.Bu la neexee boo amee ñaar i fan nga bañ a xaar bisub ñetteel ba niki tay la fukkeelu fan bi nga fanaani Minan, suba ga di àllarba mënoo koo ñàkk a sànni, alxames ja yit mënoo koo ñàkk a sànni waaye boo sànnee alxames ja ba noppi te yàkkamti da ngay fexe balaa jant bee so nga génn Minan, bu la fa jant bi sowee fàwwu nga war a xaar àjjuma ji sànni ko ni ko alquraan waxee faman ta’ajala fii yawmayni falaa isma alayhi, wa man ta’axara falaa isma alayhi liman’itaqaa.Soo toogee Màkka ba waaj ba jekk nga xam ni ñibi rekk moo ci des da ngay wëri Kaaba ga wërug tàggoo na nga daan wëree nga koy defee, soo ca noppe julli ñaar i ràkkaa daa di mën a ñibi.Umra sunna la ci sag dund nga def ko benn yoon, boo ko xasee def beneen boo defati naafile la, ni ñuy ajee rekk la ñuy umraa. aj daa gën a guddu rekk waaye ñoo bokk ni ñu koy defee, ñoo bokk armal, bokk wër Kaaba, bokk Sa-faak Marwa. Umra moom boo doxee Safaak Marwa watu mu jeex.Bu dee góor fa ñu ko digëlee watu muy ci aj walla ci Umra, su mënee watu ba mu set moo gën, su fekkee daa jempi ba karaw ga gàtt yit du ko teree baax, jigéen moom jempu rekk lay def waaye du watu ba set.am na yu dëkk ci suuf yoo xam ni boo xasee armal doo ca sañ a ray waaye seppi na ñu ca lu mel ni jinax, jaan, jiit, xaj buy màtte, till buy tooñ ak mbooleem rab yiy fàdde, boo ca rayee aayul, mbooleem luy naaw ci jawu ji  bu fekkee daa ame lor kon ki armal mën na koo ray tam.Ki xës a armal ci aj mbaa Umra da fay moytoo joteek ka muy sëyël, jote goo gu su fa amee ci diggënte bi mu armalee ba kero muy taxaw arafaat aj gi yàqu, bi mu taxawee arafaat ci guddi goo gu su ko fa defee aj gi yàqu ba tay, guddi goo gu ngay taxaw arafaat bu bët setee ci lay war a def tawaaful ifaada, sànni jamray aqaba, bis boo bu tam su ko fa defee aj ga yàqu, su bis boo bu xasee jàll doonte defagul ñaar yoo yu du tax aj ga yàqu, su dee bis bi tam daa def benn bi muy jamray aqaba laata muy def tawaaful ifaada jote ca du tax mu yàqu.Lajkoloñ moom da ñuy wax ni ñaar la, bu góor ak bu jigéen, bi nga xam ni boo ko laalee da fay taq bu baax xeeñ bu baax te am doole lool niki misk, xaraam na ci góor ak ci jigéen, ku ci xës armal bu ko laalee am na alamaan. Lajkoloñ bu góor bi da ñuy jàpp ni mooy bi nga xam ni boo ko laalee xet gi du am doole te as tuut bu la ca taqee mu baax niki ward walla jasmin, da ñu koo sib rekk waaye boo ko defee du am alamaan.Yëre yu ñu ñaw da ñu koy aaye góor bu xasee armal, jigéen mën na koo sol, góor gu ko def di na am alamaan, rëbb it ku xës armal du ko sañ muy góor muy jigéen ak ray ci xeetu daaba yi, na moytoo dindi tam tilim-tilim yi nga xam ni du sobe, bu dee sobe bañ koo julliwaale mooy tax nga dindi ko, bu dee tilimug kese du ko sañ a dindi.Bu xësee armal moom ku góor ki du sañ a muur boppam, bu ca muuree darra rekk da fay am alamaan, du sañ a watu tam lu dul ngir lor walla ñu xaañ ko ci mbaa mu gaañu ca, su boo baa di na mën a watu ngir faju.Loo lu ñu ko aaye su ko defee te tay ko ak ñàkk koo tay ñoo ca yem, fi ñu wuutee mooy bu ko tayul du am bàkkaar bu ko tayee di na am bàkkaar te alamaan ji du tee mu am, ñett yii mooy taamu bu ko ca neex, woor ñett i fan, leel juróom benn i miskiin lu mat ab kilo walla mu jaamoo Yàlla gàtt boo xam ni fu mu ko rendee baax na.Jigéen bu xësee armal da ñu koy aaye lépp lu ñu aaye góor ba mu des sol ñaar i bot ak sol lu ñu ñaw, yii di na ko mën, jigéen su armalee du sañ a muur kanamam, du sañ a muur ay tenkam, góor moom it su armalee daa war a bàyyi boppam muy boppug kese, kanam ga yit di kanamu kese, da fay xaraam ñu sàng darra ci yoo yu muy guddi muy bëccëg, bu ca sàngee darra alamaan yéeg ko doonte fàttee tax walla ngir feg tàngaay walla sedd, góor bu xësee armal da ñu koy aaye sol ay bot lu dul bu ñàkkee ay dàll te amul yeneen waaye  da koy dagg ba mu gàtt ba dojoram ya di feeñ.Boo taxawee di yéene aj, daa am xeet yoo mën a yéenee : ifraad, tamma-tux ak xiraan bu dee fiqu Imaam Maalik ifraad moo léen gënal, am na lu ñuy woowee  irdaaf waaye daa dugg ci xiraan moo tax kenn du ko limaale, ifraad mooy nga yéene ajug kese def ko ba àggal ko doonte tegoo ca Umra.Boo defee xiraan mbaa tammatux te bokkoo ci waa Màkka ak la ko wër da ñu lay alamaan ab addiyu, bu fekkee teel nga koo jiitël ba taxawaale ko arafaat kon da nga koy rendee Minan, boo ko jiitëlul ba taxaw arafaat kon da nga koy rendee ca Màkka ca fa ñuy wax Marwaq waaye bu fekke Màkka nga ko jëndee doo ko rendi fa saa sa te génnook moom ba ab tankam laal àll bi génn xurum bi te boo ko jëndee biir Màkka rendi ko fa saa sa kon ab tankam du laal àll ba génn xurum bi.Boo amul addiyu joo ju, benn gisoo ko ba jënd ko walla amoo njëg ga kon da ngay woor ñett i fan ci biir aj gi te mooy waxtu wa nga armalee ba bala ngaa taxaw arafaat nga koy wooree, boo jotul a woor ñett i fan yii laata ngay taxaw arafaat kon fan ya ngay nekk Minan booy sànni jamra da nga koy woor, boo ñibee dolliwaat ca juróom ñaar muy fukk moom la alquraan di wax ni tilka achratun kaamila.Tammatux mooy booy armal nga yéene umra kepp ba àggal wëlbëtiku aj, lay tax alamaan war la ca mooy nga nekk ca Umra ba fekk weeru aj ya teru (Sawwaal, Korite, Digg Tabaski ak Tabaski) kon boo demoon Màkka ci rama-daan di umra doonte da nga caa ne ba ca bis bu mujj bi te jant fenkagul du tax nga am ca alamaan ndax korite teroogul, boo jotul a ñibi fa nga jógewoon mbaa nga dem fu sori walla nga dellu ba ca déwén sa door a ñëwaat ajsi xanaa nga toog ba aj gi jot nga daa di aj kon addiyu di na la war ca Tammatux ga.Tammatux da fay firi xéewlu ndax daa noppale te gàtt, bu fekkee da ngaa yéenewoon Umra daa di koy def ba àggal fekk yaa ngi biir Màkka nga fas yéenee aj teg ca kon du aajee nga génn ba ca Samiiha, soo yaboo armalee biir Màkka, taamu na ñu nga dem ba ca jàkka joo ja ca Kaaba ga waaye te-rewul foo ko defee ca Màkka mu baax, ku nekk biir Màkka bëgg a armal Umra fàwwu mu génn ko ci léppam ba fa bokkul ci xurum bi, foo fa lay armalee di wax labbayka wutsi Màkka daa di wër Kaaba gi wéy.Xiraan mooy booy armal nga yéene ci benn jotaay Umra ak aj yépp ba tay boo yéenee Umra kese teg ca aj xiraan la, di na dem ba ñu woowee ko irdaaf ndax bu fekkee da ngaa yéene umra kese dem ba tàmbalee jëf jëf i kuy Umra  niki nga dem ba wër Kaaba ga daa di far yéene aj tegu ca, su boo baa irdaaf la ñu koy tuddee, su boo baa yit da fay yeggali wër ba def ko muy wërug coo-barewu te yit du dox Safaak Marwa teg ca ndax saa boo xamee ni def nga Xi-raan jëf i aj kepp ngay jëf waaye doo beral aj ak Umra seen i jëf, sunu Boroom da fa ni zaalika liman lam yakun ahlahuu xaadiril masjidil xaraam, kon ku dëkk Màkka walla la ko wër bu defoon Xiraan mbaa Tammatux du tax addiyu war ko, ku fa dëkkul la ñuy sant addiyu.Ku fexe ba yewweeku ca umra ja te weeru Kori teroogul ginnaaw bi mu toog fa ba aj tam deful Tammatux ndax saart bay tax ñu alamaan ko la deful.Su fekkee jot ngaa ray ab rëbb ginnaaw boo armalee, alamaan ji benn ñu seet rab wa nga ray lu xeetook moom ci juru kër yi (xar, béy, nag, giléem), nga rendi loo la muy sa alamaan, ñu dégg fiq ñooy seet la nga ray la muy tollool ci juru kër yi, loo lee ñu la alamaan nga war koo ray boo ko teelee xam ba jiitël ko taxaw ak moom arafaat da nga koy rendee Minan, boo taxawul ak moom arafaat kon Màkka nga koy rendee waaye bu fekkee Màkka nga ko jëndee fàwwu nga yóbbu ko ba mu génn xurum bi, nga waññi ko mu ñëwaat nga door koo rendi ndax tank ya daa war a laal ill bi mooy àll bi bokkul ci xurum bi, benn alamaan la bu ko neexee tànn ko, bu ko neexee lele mooy da ñuy xool la mu ray xayma ko ci ñam na muy toll, mu saraxe ko ba tay loo lu baax na, ba tay la mu ray it bu ñu ko xaymaa ba xam na muy toll ci ñam nga woor ko, na ngay wooree mooy ñam woo wu ñu natt nu mudd ya toll rekk ngay woor ci ay bis, su amee mudd bu matul it nga wooral ko bis niki bu ñu ko seetoon muy juróom ñaar i mudd juróom ñaar i bis ngay woor, bu doonoon juróom ñaar i mudd ak genwàll kon nga woor juróom ñett i bis ndax bis maneesu koo xaaj.Sopp na ñu Umra boo ko mënee at mu ne nga def ko benn yoon, saa yoo demee Màkka Umra walla nga aj bay waññeeku bëgg na ñu nga wax ñaan gii :Haa’iduuna, taa’ibuuna, aabiduuna li Rabbinaa xaamiduuna sadaqa Laahu waxdahuu wa nasara abduhuu wa hazamal ahzaaba waxdahuu. Bunt ci ab tabaski ak rendiTabaski moom sunna su dëgër la ci képp ku ko mën doonte sax gone la, ku ko mën mooy koo xam ni njëgug tabaski ga du ko aajawoowaat ci dundug boppam walla njabootam ci at mi, bu dee lu muy aajawoowaat rekk du lum mën.Bu dee xar ngay tabaskee lu mu néew-néew na mat jafahu mooy na am at, am na ñu ne juróom ñett i weer am na ñu wax fukk, ajuwul rekk ci boroom  kër gi doonte gone nga sunna la ci yaw nga def ko boo ko mënee, tuyaaba jiñ ci dige jar na ko.Su fekkee bëy ngay tabaskee lu mu néew-néew na am at ba dugg ci ñaareel bi lu mat weer walla ñaar i weer.Su fekkee nag nga bëgg a tabaskee lu mu néew-néew na am ñett i at te dugg ca ñenteel ba.Su dee giléem nga bëgg a tabaskee na am juróom i at te dugg ci juróom benneel ba.Lépp loo tabaskee xar moo ca gën, xar bi nga xam ni kenn tàppu ko moo gën lu dul ni ba ñu tàpp da koo gën a duuf, bu ñu yemee ba ñu tàppul moo gën, boo weesoo yu góor yi, yu jigéen yiy soog a dikk. Xar bu jigéen it moo gën bëy bu góor, bu la xar tëwee ba amoo ko bëy bu góor baa gën, ba ñu tàppul moo gën bëy ba ñu tàpp lu dul ni ba ñu tàppul daa gën a duuf, bëy bu góor moo gën it bu jigéen, bëy bu jigéen it nga tabaskee ko moo gën nga tabaskee nag walla giléem ndax la gën a baax ci yàpp la ñu cay taamu wuuteek bu doo-noon ci addiyu ya ñuy ray ca Màkka bu dee giléem moo gën topp ca nag ya, topp xar, topp bëy ndax barig yàpp wa la ñu cay seet.Lépp looy tabaskee na bañ a patt, bu mu tawat tam tawat goo xam ni bu àndeek jur ya nga xàmmee ko ci, bu dee tawat bu ndaw nga xam ni bu àndeek jur ya doo ko ca seetlu, su ñàkkoon moo gën waaye du ko tee baax. Su làggee yit te ag sooxam fës du baax, bu yooy it ba ñàkk gerees du baax.Lépp luy xeetu sikk na nga ko ca moytu, am nay sikk yuy tax du doy tabaski am na yit yoo xam ni su ko amee du ko tee baax waaye moytu léen moo gën. Bu ay noppam xar du baax lu dul ni xar-xar ba bañ a bari nga xam ni boo xaajoon nopp ba ñett i xaaj, xar-xar bi benn xaaj ba lay doon walla sax du ko mat niki noo nu dagg ga, bu matee ceer ba mbaa mu yées ko du ko tee baax bu ko ëppee du doy.Su béjjën ba dammee te góom ga wér du ko tee baax, su fekkee nàccul te wérul tam du ko tax a baax, ñàkk gaa nàcci rekk doyul fàwwu da ciy boole wér.La ñu gën a taamu mooy sa tabaski nga bañ koo rendiloo kenn rendil ko sa bopp, da ngay bàyyi ba ilimaan rendi walla bu dee ilimaan da fay loj nga bàyyi ba mu loj ba noppi, boo njëkkee rendi ilimaan doonte fekk na ilimaan yób-baale xaram ca jullikaay ba doo amug tabaski, bu yóbbaalewul xaram moom ilimaan kon ku ñibi ba toog ba tolloole ni ilimaan war naa rendi ba noppi ca ngay soog a rendi, bu ñu amul ilimaan da ñuy tolloole ni dëkk sàngam moo  nu gën a jege te ku fa dem war na ñoo julli ba noppi ba seen ilimaan ja rendi, ñuy soog a rendi, bu ñu ko defee ginnaaw ba am ku fa jóge ni falaa jóge waaye jullee gu ñu, du ca wàññi darra ndax tolloole na ñu ba noppi, seen jaan wàcc na.rendi ag tabaski walla addiyu da ñu ciy saart ñu def ko ci bëccëg, ku ko def ci guddi du baax, bu dee bis bu njëkk bi bëccëg gi mi ngi tàmbalee fa ili-maan rendee, su dee kuy tolloole ma nga tàmbalee fa nga tolloolee ba xam ni ilimaan war naa rendi ba noppi, soo ko weesoo ba dugg ci bisub ñaareel bi walla ñetteel bi, su fajar xasee fenk rekk fa lay bëccëg giy tàmbalee ba jant bi so foo fi rendi rekk mu baax, la ñu cay taamu mooy nga bàyyi ba fa dagan a naafilee nga rendee fa te mooy ci yoor-yoor.Bisu tabaski yi ñett i fan la ñu, boo ca rendi rekk am nga tabaski, muy bis bi njëkk di bisub fukkeel ak ba ca topp di fukk ak benn ak ba ca toppaat di fukk ak ñaar, rendi ca ba ca njëkk moo gën, boo ko mënee bul bàyyi mu raw la.Deesu jaay darra ci am tabaski, du der ba, du darra lu ca bokk, ku la feesal it doo ko fay ca yàpp wa, bu aajewoo sarax boo ko fayee xaalis ba noppi bu la neexee mën nga koo sarax ca yàpp wa.Sopp na ñu li ngay rendi nga tërël ko mu jëm xibla, kay rendi daa war a wax Bismillaahi Allaahu Akbar, ka doon rendi bu ko waxul te tay ko wax ji gën a wér mooy kenn du ko lekk, bu dee tabaski sopp na ñu nga dolli ci Rabbanaa taqabal minnaa, kuy rendi fàttee wax Bismillahi Allaahu akbar dees na ko lekk, bu ko tayee deesu ko lekk, niki noo nu boo àndeek ab xaj di ko yabal cib rab ngir rëbb, da nga koy tëye ci say loxo walla nga ànd ak ku la ko tëyeel nga xam ni boo koy bàyyi di ko yabal ci rab wa da ngay wax Bismillaahi, boo ko fàttee wax bu ko jàppee dees na ko lekk, boo ko tayee waxoo ko bu ko jàppee deesu ko lekk.Bu dee balu fett walla fetal it ñoo yem ci loo lu, boo koy yabal war nga wax Bismillaahi, boo ko fàttee dees na ko lekk, boo tayee fàtte ga deesu ko lekk.Gàttug tabaski, tudd ak gàttug jaamu niki addiyu deesu ca jaay darra, du yàpp wa du der ba du caas ya, du darra, mën ngaa lekk ci sa tabaski saraxe ci, joxe ci àddiya.Loo rendi ngir jotoo ko ab alamaan doo ca sañ a lekk, boo nisëree rendil ay miskiin it doo ca sañ a lekk, addiyu moo xam ni waru la ci genn wet, du ala-maan du darra te nisërookowoon, daa am loo jiitël rekk coobarewoo rendil ko miskiin yi jëmële ko fa nga ko war a rendee àggagoo mu nar a dee ci diggënte  bi nga rendi ko, da ngay bàyyi ña fa nekkoon lekk ko waaye yaw doo ca sañ a lekk da ngay jéggi rekk jàll, bu xasoon a àgg fa mu jëm nga sañ caa lekk, yu dul yii rekk mën nga caa lekk niki muy addiyu xiraan walla tammatux mbaa bépp addiyu gu wàññi goo wàññi ci aj jur.Dëgg-dëggi rendi mooy dagg boli ba ak ñaar i sidit ya ko séq ba mu jeex, masin buy dikk tàggale bopp beek yaram wi gisu ñu fenn lu koy tax a dagan te mu bari lool léegi, boo doon dagg te yoo yu yépp daggul ba jeex niki nga tàm-balee dagg boli ba walla ñaar i sidit ya te daggul ba jeex du tax mu doy ndax deesu ko sañ a lekk ndax rendi moo koy tax a dagan te matul.Boo tàmbalee rendi ba mu sori nga xam ni boo bàyyiwoon mu dee, boo yëkëtee sa loxo te terewulaa delluwaat di dagg, ñépp maase na ñu ci ne rendi ga yàqu na, su fekkee gaaw ngaa delluwaat moom di na baax, su fekkee rendi ga soriwuloon nga xam ni boo delluwaatul du dee, soo yéexee ñëw it du ko teree baax waaye da ngay yéenewaat yéene ju bees ci waxaat Bismillaahi Allaahu Akbar ndax la nga defoon gaañ ko doŋŋ la, bu dee da ngaa dagg ba mu jeex nga wéy ba tàggale bopp bi ak baat bi du ko teree baax waaye ñaawal ngay teggin du tee mënees na ñu koo lekk.Ku tàmbalee rendi ci doq deesu ko lekk, tàmbalee ci boli bi ak li ko wër moo koy tax a baax.Nag li gën mooy ñu rendi ko te bañ koo loj, bu ñu ko lojee tam du tee mënees na ñu koo lekk, loj moom daa am jumtukaay bu ñu koy defee boo xam ni da nga koy def ci xóot-xóot gi ci dënn bi, soo bësee ba mu laal xol ba mu dee, loo lu mooy loj.Mënees naa rendi nag mënees na ñu koo loj waaye rendi gaa gën, giléem it dees léen di loj, boo ko rendee te mënoon koo loj deesu ko lekk moo gën a wóor.Su dee daa am fu mu daanu ba rendi rekk la ñu ko mën a def du ko teree baax, xar ak bëy ñoom dees léen di rendi maase na ñu ci ne boo léen lojee ci sa coobare deesu léen lekk.Takk sëy ak fasem faySëy ci lislaam daa am i saart, kilifa maanaam ka war a maye jigéen ja, can mooy alalu sëy ga, waxiin wa ñuy wax ba ñu xam ni maye na ñu ndax kay ñaan da koy wax may ma kay maye wax ni may naa la, bu lii xasee ba am sëy ba fasu na, xutba bi da ñu koo sopp rekk, ñaar i seede yu maanu saart la ca tam, mën na ñu faa bañ a teew sax waaye balaa boroom kër gi ak soxna saa  jote fàwwu ñu sàkkal léen seede yuy seede ni diw may na ñu ko diw.Day am it gën jaa néewu can nga xam ni bu ko yéesee du doy, moom la ñuy tolloleek rub’u diinaar walla ñu weccee ko loo xam ni ku ko seet ci xaalis di na mat rub’u diinaar mu war a tollook  f, terewul tam am nay wuute.Ki jur doom te mi ngi ak ndawam ba léegi mën naa jékki-jékki maye ko te du ca diisóok moom te du sañ a bañ doonte kàllafe na, bu ko soobee mu diisóo ca ak moom, bu fekkee du baayam bi ko jur, bu soxna si dee gone doo ko mën a maye liféeg kàllaful, di na aaje yit bu kàllafee nga diisóo ca ak moom ba mu nangu, bu nee patt ginnaaw boo ko laajee mooy tektale ag nangoom ngir kersa, teewul bu noppee te noppi ga nga gis ca màndargay bañ soo yaboo bàyyi.Koo xam ni jeeg la daa sëyiwoon ba dellusi doonte yaay baayam bi ko jur doo ko sañ a maye te disóowoo ca ak moom, te yit noppi doŋŋ du ca doy da fay aajewoo mu wax ba xam nangu na am déet.Kilifa guy maye mënul a ñàkk, bu ñu seetee gis ni kenn ku mu bokkal geño ku ko mën a maye gisu ñu ko kon ab qaadii moo koy maye, jigéen ji ñu war a maye su fekkee doomam ju góor mi ngi fi ju mat kilifa mooy jiitu maamam ju góor ji jur yaayam ci sañ a maye, baay it moo gën a yay ci mbokk mu góor, ku mu bokkal ndey doŋŋ bokkul.ñi war a maye : doom ju góor ju matale saart i kilifa moo jiitu, sët bu góor ju bàyyeekoo ci doom ju góor moo ca topp, baay topp ca, mbokk mu góor mu bokk ak jigéen ji ndey ak baay topp ca, mbokk bu góor bi bokk ak jigéen ji baay doŋŋ topp ca, nga door caa teg seen i doom ñoom it noo nu la ñuy sësëloo, su ñu jeexee nga door cee teg maam bu góor, baay bu ndaw bi bokk ak baayub  jigéen ji ndey ak baay door a dikk, nga door caa teg baay bu ndaw bi bokk ak baayub jigéen ji baay doŋŋ, bu dee ku ñu goreel nga teg ca ka ko goreeloon, nga teg ca ka ko yaroon ci diir boo xam ni mën na koo ñeewent mu daa di yayoo kilifag maye, ka cay sës di àttekat bi, su amul mbooloom jullit ñooy tase tànn kenn ni ko mayeel kii, bu amee kilifa gu gën a yay ci maye te sori bàyyi ku ko gën a jege maye darra nekku ca.Bu ñu la dénkee xale bu góor bu la neexee mën nga jékki-jékki may ko soxna doonte kàllafeegul te nga gis ni takkal ko soxna moo gën du ko tee baax, bu ñu la dénkoon xale bu jigéen nga yore ko nga xam ni kàllafeegul doo mën a jékki-jékki maye ko xanaa bu la ca baayam joxee ndigël, bu la baay ba nee forse ko nga sañ ko, kilifa gi war a maye sëy bi ci wàllug baay gi lay bokk waaye  du bokk ci wàllug ndey gi.Bu sa mbokkum jullit di wut soxna yaw ngay jamaaleem doo sañ a waxaale yaw it ngir sa bopp, da ngay bàyyi ba mu noppi bu sottiwul ngay soog a sañ a labati, bu fekkee ci njëlbéen gi la du aay waaye bu xasee sori nga xam ni juboo mbaa ñàkk a juboo moo ci des su boo baa da fay aay.Sëyub sixaar daganul te mooy weccee ay jigéen, ku ne may sa moroom soxna saartante ca ni bu lee amul lii du am.Bokk na ci sëy yi xaram ñooy yi ñu wax ni can du ca am, sëy ci ab àpp tam daa aay te mooy nga takk soxna si te bu àpp sàngam jotee ngeen tàggoo mu jege ak mu sori ñoo ca yem, sëy ci idda yit daganul, diir boo ba wax ko ca sax da ma laa bëgg a takk xaraam na, su ko ca takkoon jote ca ak moom soxna da koy xaraam fàwwu.Su fekkee yit daa amug wéradi ca maye ga du baax te mooy niki ñu ne ñoom ñaar xamu ñu ba xam bëggënte na ñu am déet mbaa sëy na ñu am déet waaye da ñu léen di maye rekk bu ñu dikkee bu léen neexee wéyal ko walla ñu dindi ko, bu dee can ga yit moo wéradi du baax niki ñu canee ko lu ñu sàcc, lépp lu jaay ga xaraam rekk xaraam na nga def ko can niki sàngara walla xaj.Lii bu amee, bu dee ñoom ñaar jotee gu ñu kon da ñuy tas sëy ba waaye bu ñu xasee jote yoon da koy bàyyi noo nu sëy ba wéy ñu joxaat soxna sa can gu wér.Su fekkee jëmmi maye ga moo awul yoon niki ñu maye ko te amul kilifa walla cib idda walla cib armal, koo ku yoon da koy dindi moo xam jote am na ca walla déet, su ñu ko dindee te fekk jote wu ñu darra kon ku nekk da fay dem sa yoon rekk darra du ca war, bu fekkee bañ koy dindi fekk na góor ga joteek jigéen ja kon su fekkee am na can gu ñu waxantewoon te muy gu wér góor ga di na ko ko jox, bu fekkee waxante wu ñu woon genn can kon mu jox kob can ndax du ca mën a ñàkk.Nit bu xasee takk ab jigéen du mën a takk yaayu jigéen joo ju ak maamu jigéen ja ba ci aadama, sëy bii ñu firi yit da ciy dugg.Ba tay li ñuy wax ni ku ñu may jigéen ba mu xës joteek moom doo tu mën a takk doomu jigééen joo ju, sëtam akub sëtaatam ba kero àddunay tukki, sëy bu yàqu bii yoon dindi noo nu lay mel, ni nga xamee yit ni ku xës takk jigéen sa baay mënëtukoo takk sa maam bu góor noo nu, bii yoon dindi tam noo nu lay mel. Su fekkee yit jigéen ja njëkkoon naa sëy ba ñu fase ko ca ñett i fase nga xam ni koo ka su ko bëggoon a jëlaat da fay nég ba sëy jaaraat fa, sëyam bii yoon dindi du tax jigéen ji dagan ci góor ga ko njëkkoon a yor ndax jëkkër ji fa war a jaaraat da fay aajewoo muy gu wér.Sëyub joyal mënees na ko te mooy ñu fas sëy bi te waxu ñu ni can gi nàn-gam lay doon du tee maye ga wér waaye balaa góor gaa joteek soxna sa na ko leeralal ni nàngam laa lay jox ci can te loo la wér kon jigéen ja du sañ a bañ, bu dee da ni ko nàngam laa lay jox te loo la matul la ñuy jox ay moroomam kon jigéen jaay seet, bu nangoo mu baax, bu nanguwul ñu tàqarle léen lu dul ni daa wëlbëtiku nangu koo dolli ba soxna sa nangu kon mu baax.ñaar ñuy sëy diy jullit ginnaaw ba kenn ca ñoom ñaar wëlbëtiku génn ci lis-laam kon da ñuy jàpp ni sëy ba tas na, muy ci fase mu wér ak bu ñu ko ca tud-dul, su wëlbëtikuwaatoon tuub ba ñu delluwaat kon fase gu njëkk gi kenn du ko tuddaale da fay mel ni tay la ko mos a yor, ñett i fase mooy tax mu xaraam ko ba mu war a xaar geneen jëkkër, ñaar ñu nekkoon ay yéefér sëy ba mu yàgg ñu wëlbëtiku ñoom ñaar ñépp dugg ci lislaam kon da ñu léen di bàyyi ci sëy ba noo nu rekk, ba ñuy dindi mooy bu fekkee da ñoo jegee jege gog waru ñoo sëy, bu dee kenn ka daa tuub ka ca des nanguwul a tuub kon su boo baa sëy ba tas na, bu fekkee jigéen jee njëkk a tuub daa di tàmbalee iddawu laata idda jee jeex far jëkkër ja tuub da ñu ko koy far bàyyee, bu fekkee ni góor gi moo njëkk a dugg ci lislaam fekk soxna sa nekk ci diiney yahuud mbaa nasaraan te ab jullit sañ naa takk ku bokk ci yii ñaar, kon koo ku mën naa tëye soxna sa, bu soxna si dib maajuus mooy ku nekk ci diine ju bàyyeekoowul fa Yàlla te tuub ci ginnaaw góor ga te soreewul kon da ñu léen di bàyyi ñu nekk jëkkër ak jabar, bu tuub ga yéexee kon tàqarlikoo na ñu.ab yéefér bu tuubee dugg ci lislaam te fekk la mu yoroon ciy soxna ëpp na ñent da ñu koy tànnloo ñent ya ko gënël, ña ca des mu wacc léen, bu dee ab jullit moo ame lu ëpp ñent i soxna ginnaaw ba mu bëgg koo tuub kon ñent ya njëkk rekkay baax ndax ya ca topp da ñuy jàpp ni fasu wu ñu.Koo xam ni daa rëbbënteek soxnaam doo tu ko dagan mukk ci àdduna niki ku takk jigéen ci idda jote ca ak moom walla mu bàyyi ba idda ja jeex muu soog a joteek moom, da koy xaraam ba fàwwu.Su boroom kër fasee soxnaam ñett i fase nga xam ni fàwwu jëkkër daf fay jaaraat mu door a mën a dellu ci moom, yaw nga ni naa fa jaar takk ko wacc ko ngir mu mën a dellu ca ku njëkk ka kon nga def lu xaraam te su ko yoon yëgee du tax ñu mën a dellu ndax kenn du ko waññiwaale waaye bu dee jigéen jaa   fexe ba góor takk ko ginnaaw ba mu xulóok moom ngir bëgg mu fase ko ba mu dellu ci jëkkëram ju njëkk ja kon du aay, bu dee yit jëkkër ju njëkk jaa wax ak kenn ngir mu takk soxna sa waccaat ko ba mu mën cee jot tam du lu aay.Ku armal aj walla umra ba kero muy yewwiku da fay xaraam ci moom mu maye soxna walla moom ci boppam ñu may ko soxna, ku tawat it tawat joo xam ni ragal na ñu ni da fay faatu du sañ a takk kenn ndax day mel ni da koo yéene ndono, su ko defoon it yoon firi ko, bu ko defoon joteek moom kon can di na ca am waaye su góor ga faatuwoon du ko donnu, ba tay noo nu la ñu aayee ku tawat tawatu faatu di fase ndax su boo baa da fay mel ni da koo yéenewul mu donnu ko kon yoon du ko nangu su waay ja faatuwoon it du ko tee donnu doonte tawat ja daa mujj yàgg ba soxna sa sëy ca ay yoon, du tee su waay ja faatoo fàwwu mu donnu ko.Ku xës a fase soxnaam ñett i fase, mënoo koo takkaat lu dul ni jëkkër da fee jaar ba bàyyi ko.fase ñett i yoon mën naa amee ci yor ko fase ko, jëlaat ko fase ko muy ñaar, jëlaat ko fase ko muy ñett, bu dee ci fiqu Imaam Maalik mën naa amee cib jotaay ci kaw góor ga ni ko fase naa la ñett i yoon, du lu ñu taamu ndax fasem biddaa la waaye teewul su ko defee mu daa di war fa saa sa.fase du lu ñu taamu waaye soo demoon ba bëgg koo def soo yaboo sàmm saart yii ñu lay bëgg a wax te mooy mu fasee ko ci biir laab nga xam ni gisul dereetu wësin gisul it dereetu mbërëg goo xam ni jotewoo ca ak moom benn yoon, nga fase ko yit benn fase ndax benn bi doy na ndax bu idda ji jeexee te faylu woo ko doonatul sa soxna, boo ko fasee benn yoon boo ko fasewaatee beneen mu dal ndax benn fase daggul buumu sëy kon boo ko fasee benn yoon da nga ciy bañ a teg beneen ba kero idda jiy jeex.Su fekkee daa fase soxnaam benn rekk walla ñaar nga xam ni àggul ci ñett giy tax buumu sëy gi dog, liféeg idda ji jeexul mën na koo fayle.Ku ñu fase te mu toll ci gis dereet, ñett i dereet ñooy doon iddaam mooy bu fekkee da ñu koo fase ci laab kon da fay waññi laab goo gu, bu gisaatee dereet ba laab mu waññi ko muy ñaar i laab, bu gisaatee dereet ba laab muy ñett.Ku fase soxnaam te idda ji jeexul mën na koo fayle, bu dee kuy gis dereet  liféeg duggul ci mbërëgu ñetteel bi mën na koo fayle.fayle mooy jëlaat naa saa soxna, amul lenn loo ca war a joxe, amul it kenn koo ca war a waxtaanal, soxna si tam sañul a bañ, ay mbokkam it noo nu.  Bu fekkee soxna sa daa ndawe ba du gis dereet walla mu mage ba du gis dereet kon saa yoo ko fasee mu baax ndax iddaam du yokk du wàññeeku ñett i weer lay doon, koo ku liféeg ñett i weer yi di jeex mën na koo fayle nde-gam benn fase la mbaa ñaar, du sañ a bañ ay mbokkam it noo nu, niki noo nu ku ëmb waxtu wu ne mënees na ñu koo fase ndax iddaam du yokku du wàññeeku, bis bu amee doom ci la idda jiy jeex.Ki toll ci gis dereet te ëmbul da ñuy saart boo ko dee fase mu nekk ci laab, xaraam na nga fase ko te mu nekk ci dereet, ku ko def sax dees na ko forse mu fayle soxna sa, ku fase soxnaam benn walla ñaar nga xam ni buumu sëy gi jeexul manees na koo fayle liféeg idda ja jeexul, su idda ja jeexee fàwwu ngeen jubóo nga soog koo mën a takkaat takk ju yees nga joxewaat can gu yees ñu mayaat la ko may gu yees.Xaraam na ci góor muy fase soxnaam te muy gis dereetu mbërëg mbaa wësin, bu dee lu ñu mën a fayle sax yoon da ko koy forse, du tee yit fase ga tàbbi waaye yoon da koy forse fayle ga, da koy faylu tëye ko ba mu laab joteek moom ba mu gisaat dereet ba laabaat, su ko neexee fase ko bañ a joteek moom. Ku ñu la may kese yem ci waaye jotagoo léen jote saa yoo ko bëggee fase mën nga ko du ñu ca saart darra naan bu tollee ci laab ak bu laabul ndax moom du iddawu, koo ka yit bu ñu ko fasee manees na ñu koo mayewaat fa saa sa waaye yit benn fase kepp bu fa jaaree mu dog ndax du am idda ba mu di ko fayle te moom du iddawu, du aajewoo tam jëkkër jaar fa mën na koo takkaat, bu dee da koo fase ñett i fase kon fàwwu jëkkër daf fay dox mu soog koo mën a takkaat.Ki xamul benn fase mbaa ñaar mbaa ñett la, wax ji gën a wóor mooy da ñu koy jàppee benn fase nga xam ni su idda ji jeexul mën na koo fayle su jeexee yit mën na koo takkaat.Summikoo mooy jigéen ji doyal ci sëy bi ba mu jaral ko joxe alal, koo ku la muy joxe mën naa tollook la ñu ko joxoon mën na koo ëpp mën na koo yées, di na ñu ko leeral ci kanam insaa allaa.Bu fekkee góor gi tooñu ko defu ko darra tam li ñu koy jox dagan na, su ko defee su jigéen ji xasee joxe alal su ko góor gi waxee fase naa la walla mu ñàkk ko koo wax it du tee mu tàbbi te fayle du ca mën a am du tee tam bu idda ji jeexee bu ñu jubóowaatee mën a sëy, ku wax soxnaam fase naa la fase mu dog, yoon da fay jàpp ni ñett i fase la moo xam jote na ñu am déet, ku wax sa   soxna soo xam ni mos ngeen a wéet aji set nga ci jëkkër walla aji wéet nga ci jëkkër walla aji xaraam nga ci sa jëkkër walla nga ni ko fu la neex jëmël yoon ñett i fase la koy jàppee, bu fekkee may kese moo doxoon seen diggënte jotee gu ñu darra dees na ko may mu wax lu mu ci jublu, benn fase walla ñaar walla ñett.Jigéen bu ñu ko mayee jëkkër, jëkkër ja jékki-jékki daa di koy bàyyi te jote wu ñu darra kon war na koo jox genwàllu can ga ñu waxantewoon walla ga yoon digle muy lu mat a xam, bu ko ko baalee mën na koo bañ a joxe, bu dee gone walla muy jeeg boo xam ni mënul a yor mbiram kon baayam ba ko mayewoon kepp mooy mën a baale genwàllu can gi walla déet.Sopp na ñu soo fasee sa soxna nga am alal joo ko jox ci sa teeyug bakkan muy la nga mën ngir mu nekk yobbël ci moom, du lu war tam, bu dee ku ñu ko may doŋŋ yem ci nga xam ni joteegul ak moom darra te fekk mu waxaloon ko ab can, koo ku yoon da ni da koy jox genwàllu can ga, bu ko joxee genwàllu can kepp mu doy yobbël. aji summikoo nga xam ni mooy jigéen ji doyal ci sëy bi ba nangoo joxe alal, deesu ko yobbëlal.Ku ñu may soxna te jotagul a joteek moom mu faatu moom jëkkër ji, bu fekkee jotul a wax soxna sa can sàngam laa lay jox, kon soxna sa da fay donnu kese yem ci te deesu ko jox can, bu fekkee jigéen ji laata jëkkër jee faatu wéet na ñu ba jote ñàkk gaa waxub can moo ca am, kon da ñuy seet luy canu ay moroomam, ñu génnee ko jox ko ko te du ko teree donnu ndax jote ga da fay waral can, bu fekkee digewoon na ñu ci ni nàngam la ñu koy jox kon su boo baa la ñu digewoon kepp la ñu koy jox te du ko teree donnu.Góor bu ñu ko mayee soxna nëbbaaleel ko sikk soo xam ni ñoom ñi ko maye xamoon na ñu ko niki mu dof walla mu gaana walla siti walla jàngoro ci awraam, koo ku saa su ko yëgee ginnaaw bu ñu wéetee walla mu xam ko te wéetagu ñu kon di na sañ a génn ca sëy ba, bu fekkee jotu ñoo jote kon ku ne day dem yoonam, bu fekkee daa joteek moom ba noppi door a xam sikk soo su, yoon may na ko mu génn ca sëy ba waaye ginnaaw xës naa joteek moom fàwwu mu jox ko ab can waaye bu ko ko joxee ba noppi da fay dem ca baay ba ko mayoon soxna sa mu delloo ko canam, ba tay bu dee càmmiñam bu góor moo ko mayewoon. Su fekkee ka mayewoon soxna sa yoon moo ko may mu maye rekk mu maye ko waaye du ku jege soxna sa bay xam sikkam niki koo xam ni seen ñaar i baay ñoo bokk, deesu ko fayloo can ga ndax amaana yë-gutoon sikk sa, jigéen ja yit gën jaa néew can la ñu koy jox muy rub’u diinaar.Koo xam ni daa tële ci joteek soxnaam dees na ko yéexee at ba xam, bu ca   joteek moom kon darra du ca am ndax la ñu bëggoon am na, bu at ma matee te jotewu ca ak moom kon jigéen ja mooy seet bu nangoo sëy ak moom ci noo na kon sëy ba wéy yoon du ca wax darra, bu fekkee neexu ko kon yoon da koy dindi, bu xësee joteek moom benn yoon ginnaaw ba mu tële beneen àtte lay doon ndax deesu ko téqaleek jigéen ja lu dul ni bu fekkee téqale wu ñu léen jigéen ja di na moy Yàlla.Bu fekkee jigéen ji jëkkëram daa dem te xamu ñu fu mu nekk kon su boo baa da koy wax àttekat bi mu def la mu mën ci gëstu ko ba xam di na feeñ, bu ñu ko gëstoo feeñul di na àppal jigéen ja ñent i at tàmbalee ci bis boo bee nga xam ni ci la gëstu ga jeex ndegam jëkkër ja bàyyi na fa lu mu mën a dundee, su ñent i at ya matee te jëkkër ji ñëwul, mu wax ko mu iddawu niki ku jëkkëram faatu, bu idda ja jeexee mu mën a utiwaat jeneen jëkkër waaye du tax ñu àtte ci yoon ni jëkkër ja faatu na, da ñuy bàyyi diir boo xam ni dundug jullit du ko faral di ëpp, bu ñu gisee ni mat na ñu door a àtte ni faatu na door koo miiraas, bari na ñu wax juróom ñaar fukk i at niki bi muy dem daa am fanweer i at da ñuy bàyyi ba mu mat ñéenfukk i at ñu door a àtte ni faatu na.Labat jigéen ju nekk ci idda xaraam na te mooy wax ko ni da ma laa bëgg a takk, maye na ñu nga wax ak moom waxin wuy wone ni am nga ci moom ag bëgg niki nga ni ko xam naa ni ñu bari taamu na ñu la ci soxna walla nga ni ko yaw daal soxna si xam naa ni ku njëkk ci yaw sant waaye jaar ca digg ba moom daa xaraam.Koo xam ni daa am soxna su yees te mu fekk fa kenn mbaa lu ko ëpp, balaa tàmbalee yemale da fay sax ak ku yees ki ndegam gone la juróom ñaar i fan guddeek bëccëg door a tàmbalee yemale ay gi, su fekkee soxna su yees si jeeg la du gone kon ñett i fan lay doon.Gone gu góor sañul a fase soxnaam ka ko yor di ko defal ak a dindil moo koy faseel.Sa soxna boo ko nee fase man la ko Yàlla joxoon waaye moomloo naa la ko walla nga ni ko tànnal benn nga toog di sama soxna walla nga dem ñu tàggoo, lu mu ca wax rekk la ñu cay àtte niki su waxoon ni fase naa sama bopp ñett i yoon kon mu dog, su waxee moom soxna sa fase yu ëpp benn sañ nga caa weddanteek moom ngir xamal ko ni benn fasee taxoon nga moomloo ko fase ga.Soxna si ñu tànnloo toog mbaa mu dem lay tax tànn ga baax mooy mu wax ni fase naa sama bopp ñett i yoon ndax loo looy jeexal buumug sëy ga, bu ko   yéesee rekk buumug sëy ga du jeex te bu ko xësee ba wax doo mën a wed-danteek moom naa ko benn moo taxoon ma wax.Ku giñ ni saa soxna du ma joteek moom diirub ñent i weer mbaa lu ko yées, kenn du ca wax darra, bu ko ëppee da ñuy bàyyi ba ñent i weer ya mat ñu ni ko diir bañ la mayoon jeex na, bu delluwul ginnaaw yoon daa di fase soxna sa.Ku wax soxnaam xaraam nga ma niki sama ginnaawal yaay, doo sañ a jo-teek moom lu dul ginnaaw boo defee benn ci alamaan yii, bi ci njëkk mooy nga goreel jaam te mu nekk jullit te bañ a am sikk maanaam nga xam ni sa jaam la te bokkoo ko ak kenn, du laal it darra cig ngor, bu ko mënul kon da fay woor ñaar i weer yu sësëloo, bu ko tëlee kon da fay leel juróom benn fukk i miskiin, miskiin bu ne mu joxko ab kilo ndax ñaar i mudd mënees na koo jàppeeb kilo, du sañ a joteek soxna sa ndare bu kaffaara ga matee, bu joteek soxna sa te kaffaara ga tàmbalee gu ko kon su boo baa da koy tuub, bu fekkee daa tànnoon kaffaaraa woor ñaar i weer walla leel juróom benn fukk i miskiin, mu tàmbali ko laata moo mat mu joteek soxna sa kon la mu defoon lépp da fay yàqu da koy tàmbaliwaat, bu wooroon ba mu des benn fan joteek soxna sa kon la mu wooroon lépp da fay yàqu da koy tàmbaliwaat, su fekkee daa tàmbaliwoon jox miskiin ya ñam ba mu des benn mu joteek soxna sa kon da koy tàmbaliwaat, ñam jotoon a jox da fay yàqu kenn du léen limaale. rëbbënte li koy waral mooy ñaar ñuy sëy ba mu yàgg jigéen ja ëmb góor ga ni juru ma ko, ñu laaj ko mu wax ni da koo wóorlu ba xam ni ëmbul te gin-naaw ba jotewul ak moom, ni mu koy wóorloo mooy mu gis dereet te jotewul ak moom ginnaaw ba walla mu amoon doom te jotewul ak moom ginnaaw ba, beneen ba mooy góor ga wax ni daa gis soxna sa ci bëtug boppam muy njaalóo nga xam ni gis na sawukaayu góor ga di dugg ci sawukaayu jigéen ja, soxna sa weddi ko ni amul, loo lu yit da fay indi rëbbënte, mooy waatanteji. Bu fekkee góor ga daa xas soxna sa ni da fay dox tanku caaxaan, ku jubadi la kon li ëpp ci boroom xam-xam yi nee na ñu du jar waatante ci kanam yoon, du tax ñuy dóor góor ga.Bu góor gi tuumaalee soxnaam mu weddi ko bañ ñëw ci kanam yoon ba kenn ku ne waat ba wàcc nga xam ni sunu Boroom kepp moo xam ka wax dëgg, kon ñu tàggoo fàwwu ci àduuna doo tu ñu sëyëti mukk.Jëkkër ji kalaame mooy njëkk a waat, bu fekkee ngir weddi ëmb ba la da fay wax ni ach’hadu billaahi maa haazaal xamlu minnii, seede naa ci Yàlla ni ëmb bii juru ma ko ba muy ñent i yoon, bu fekkee da koo gis muy njaalóo da   fay wax ni ach’hadu billaahi lara’aytuhaa taznii, juróomeelal ko ci wax ni lii ma wax nii bu dul dëgg Yal na rëbbub Yàlla dal sama kaw, su ko defee jigéen ja waat waatug miim ñent i yoon ach’hadu billaahi anna haazal xamla min-hu, seede naa ci Yàlla ni ëmb bii ci moom la bàyyeekoo wax ko ba muy ñent i yoon, su fekkee góor ga daa wax ni gis naa ko muy njaalóo, jigéen ja buy miim da fay wax ni ach’hadu billaahi maa ra’aanii aznii, seede naa ci Yàlla ni gisu ma may njaalóo mukk, wax ko ba muy ñent i yoon, mu juróomeelee ni su fek-kee waxu ma dëgg Yal na merum Yàlla daanu ci man.Su fekkee jigéen ja daa ragal a waat kon di na doy tektal ni góor ga wax na dëgg, kon jigéen ja bu dee gor te fekk mu sange da ñu koy ray, su fekkee sangewutoon mooy bu sëyutoon sëy bu baax walla jotaguloon a joteek jëk-këram, kon da ñu koy dóor téeméer i yar.Su dee jigéen ja nangu naa waat, góor ga moo ñemewul a waat, la muy tekki mooy waxal na soxnaam lu amul, da ñu koy caw juróom ñett fukk i yar ba noppi ne ko doom ji yaa ko jur.Jigéen su fekkee daa dawee ca sëyam te jëkkër ja loru ko defu ko darra kon di na mën a jot boppam ci delloo jëkkër ja la mu ko joxoon ci can, bu neexee jëkkër ja lu yées loo la sax di na baax, bu ñu jubóo ci lu ëpp loo la sax di na baax.Bu fekkee jigéen ja daa bëgg a jot boppam ci tas sëy bi te bi ñu ko gëstoo mu sax ni jëkkër jaa ko doon lor, da ñu koy delloo alal ja ba noppi du tee moom na boppam.Summikoo fu mu fi amee nga xam ni jigéen joxe na alal ngir ñu may ko baatam doonte góor ga waxu ko may naa la sa baat it yoon da fay jàpp ni jëkkëram fase na ko benn fase boo xam ni amul fayle, bu idda ji jeexee te ñu jubóowaat du tee mën na koo takkaat.Xeetu kaffaara yi, ni gor di def la ab jaam di def ñoo yem ci goo ga wàll, bu dee xeetu gétën yi, la gor gay am, genwàll ga la jaam bay am niki bu dee ci gétënug njaalóo gor ga téeméer i yar lay am, jaam xaaj ba lay am muy juróom fukk, xaste yit te mooy waxal nit tanku caaxaan muy njaalóo te wérul, bu ko gor defee da ñu koy caw juróom ñett fukk i yar, bu dee jaam genwàll ga la ñu koy caw muy ñéenfukk.Jamono ji nga xam ni ci la xale biy toll ci nàmp muy ñaar i at yu njëkk ya, su ko jeneen jigéen nàmpalee ju dul yaayam doonte am muucu la du tee mu mel ni yaayam, lépp lu ag nàmp di xaraamal nàmp goo gu di na ko xaraamal.  Su fekkee ñaar i at yi mat na ginnaaw ba bu ko jigéen ju dul yaay ja nàm-palee du xaraamal darra lu dul bu soreewul ak ñaar i at ya niki ñaar i weer ya ca topp bu ko ca nàmpalee kon xaraamal ga di na tàbbi, bu fekkee tam xale ba amagul ñaar i at waaye mën naa lekk mën a naan ba dootul aaje nàmpal, yoo yu jamono yit ku ko ca nàmpal du xaraamal darra.Toqal sa soow ci gémmiñu gone ga mook nàmp ga ñoo yem àtte ak mbarxan mooy awale soow ma ci pax i bakkan yi du tee ñu xaraamal. Jigéen bu nàmpalee xale bu góor kon da fay mel ni mooy yaayam bu wér a wér, du mën a doon soxnaam ak bépp doom bu jigéen ju jigéen joo ja nàmpal, ba tay jëkkëram ja doom bu jigéen bu mu am doonte soxna sa juru ko da fay mel ni yéen a bokk ndey ak baay doo ca mën a takk kenn, moo xam lu jiitu nàmpal ga la walla lu ko mujj ca la ñu juddu, yaw mi ñu nàmpal rekk yaa sañul a takk ay doomam waaye ki bokk ak yaw ndey ak baay mën naa ñëw  takk ci doomam yoo ya.Idda, dund ak laabluJigéen ju jëkkëram fase bu dee kuy gis dereet idda ja da fay tollook ñett i laab, bu ñu ko fasee ci laab da koy waññiwaale, bu gisaatee mbërëg ba laab muy ñaar, bu gisaatee mbërëg ba laab muy ñett, bu xasee nekk gor du ñu xool ba xam daa bokk ci diiney yahuud walla nasaraan idda ja noo nu lay toll.Ki ñu fase bu ndawee ba du gis dereet walla mu mage ba weesu koo gis ñett i weer mooy iddaam.Bu fekkee gor su jigéen si walla jaam bu jigéen bi da ñu koo fase te mu ame dereetu jàngoro nga xam ni dereet jiy génn ci moom mënu koo xàmmeek dereet dëgg-dëgg, koo ku iddaam fàwwu mu yàgg ndax da fay toog juróom ñent i weer ngir laablu, bu ko toogee gisul darra mu door a toog ñent i weer muy iddaam.Ku ëmb moo xam da ñu koo fase walla jëkkëram moo faatu, saa bu amee doom iddaam jeex, muy gor muy jaam muy yahuud walla nasaraan ñoo yem, nga xam ni mën naa gàtt mën naa yàgg.Bu fekkee da ñu koo may góor ga jotul a joteek moom, góor ga fase ko, jigéen joo ju idda waru ko mën naa daa di sëyiwaat fa saa sa.Bu fekkee soxna sa gor la, jëkkëram faatu te fekk ëmbul kon idda ja ñent i weer ak fukk i fan lay doon, loo la du ñu ci seet ba xam mag la walla gone walla ba xam jëkkër ja wéet na ak moom am déet walla muy yahuud mbaa na-  saraan doonte da ñu ko koo may rekk jëkkër ja faatu du tee idda joo ju war ko.Bu ko wóorul it ba xam ëmb na am déet moom jigéen ji nekk ci idda kon da fay toog ba sikki-sàkka sa jeex muy door a sëyiwaat, la muy wóorloo mooy mu dem ba mu yàgg mu gis dereet walla mu toog lu mat juroom ñent i weer, buy yëg ca biiram lu mu xamul lu mu doon su boo baa na mu koy wóorloo mooy da fay dem ba mu am juróom i at.Jigéen jiy iddawu ngir jëkkëram ju faatu, ñent i weer ak fukk i fan lay doon bu dee gor, bu dee jaam muy ñaar i weer ak juroom i fan, da ñu wax ni bis bi jëkkër ji faatu da koy waññiwaale doonte boo ba fekk na tàkkusaan jot. Jigéen ji ñu ne bu ëmbee bu amee doom idda ja jeex da fay fekk muy ëmb bu tege ci yoon waaye bu fekkee ka ko ëmbël tegu ko ci yoon, jeexug ëmb ba du tax idda ja jeex ndax di na xaaraat ba gis yeneen ñett i laab door a mën a wutiwaat jëkkër.Ku jëkkëram faatu da ñuy bëgg mu sàmm ormay jëkkër ja, lu jëm ci waaj-taayu àdduna yépp mu moytu ko ba kero idda jiy jeex niki takk xeetu takkaay yi walla tusngalu ak mbooleem yëre yu rafet yi ñuy waajee mooy ténj, lay yi ñuy teg ak paaka walla sàkkal ko bis bu muy fóot ak bu muy sangu aaday wo-lof la waaye jotewul darra ak lislaam.Sàng gi muy sàng yaramam noo na la waroon a mel ba jëkkër jay dund darra waru ci woon a soppeeku, du sañ a laal lépp lu am xet gu neex, du sañ a fuddënu ak gépp diw gu xet ga neex, du sañ a defar boppam.Ténj gi (ñaawlu) ñépp la ñu koy sant muy gor, jaam, ndaw walla mag doonte jëkkër ja jotul a joteek moom, bu dee jigéen ja da fay yahuud mbaa nasaraan te jëkkër ja di jullit wax ja gën a wóor mooy dees na ko digël ténj, idda ja moom mënul a ñàkk.Jigéen ju jëkkëram fase moom du aajewoo ténj (ñaawlu).Képp ku ñu fase te fekk mos ngeen a jote, diirub idda ji ca dëkkuwaay ba ñu dëkkoon fa la war a toog, moom du sañ a génn, jëkkër ja yit sañu koo génnee, fii ci aaday wolof miin na ñu ku ñu fase rekk mu dem sempiji néeg ba waaye nii ñu waxee la war a demee, lay tax moom jigéen ji mu moom dëkkuwaay ba mooy ba ñuy takk la ñu ci saartal ni di na ko wutël kër.Ku ñu fase benn fase mbaa ñaar, jëkkëram joo ju la dundam ak koddaayam di war ba idda ja jeex ndax buumu sëy gi daggagul, sañul a joteek moom te fayle wu ko, bu fekkee da koo fase ñett i fase te ëmbul kon dund ba ak koddaay   ga waratu ko ndax fàwwu jëkkër da fay jaaraat, bu fekkee daa fase soxna sa te fekk mu ëmb doonte ñett i fase la moo ko war a wodd moo ko war a dundël.aji summikoo te mooy jigéen ji doyal ci jëkkëram ba joxe alal ngir ñu may ko baatam, dund ga ak wodd ga du la war, jigéen ji nga rëbbënteel ba yoon tàggale léen fàwwu, koo ka diir ba muy iddawu doo ko ca dundal doonte daa ëmb ndax waat nga weddi ko ci kanam yoon.Jigéen ju jëkkër ja faatu muy iddawu deesu ko jox ab dund ca la jëkkër ja bàyyi, su fekkee daa yëgutoon faatu ga jël ca alal ja di dundee bis bu ñu ko yëgee da fay fay la mu jot a dundee lépp walla ñu génnee ko ci wàllam ci miiraas mi.Diir ba muy iddawu mën naa toog fa mu dëkkoon ba kero muy jeex, kay jënd kër ga yit bala koo sañ a moom fàwwu idda ja daa jeex, bu dee jëkkër ja moo-mul néeg ba walla kër ga te fayoon na luyaas ba kon diirub la mu fayoon mën na faa toog iddawu kenn du ko sañ a génnee, du sañ a génn génnug tuxu ci lu dul ngant niki bariy sàcc walla tabax ba daanu ak yu ni mel bu dul loo lu kër ga ko jëkkër ja fasee walla bu dee daa faatu fa la war a toog ba idda ja jeex ndare boroom kër ga léen luyewoon da koo génnee ba noppi bañ fayug luyaasu diirub idda ja kon na génn fa muy njëkk a ne lay toog iddawoo fa ba mu jeex waaye du fa sañ a tuxoowaat di jàll feneen liféeg amu fa ngant lu koy tax a génn.Jigéen bu amee doom ci buumu sëy moo ko war a nàmpal te kenn waru ko caa fay darra ndare daa bokk ci askan boo xam ni da ñoo tedd ba du ñu nàmpalal seen bopp niki waa qurays.Jigéen bu ñu ko xasee fase nàmpal ga waratu ko, bu dee fase bu amatul fayle te idda ji jeex, su boo baa mën naa jox keneen muy nàmpal te jëkkër ja di ko fay, bu ko neexee tam muy nàmpal te jëkkër ja di ko fay.Yor xale bi ak toppatoo ko moom jigéen ji moo am sañ-sañ ba du tee dund bi ak koddaay ga baay ba lay war, bu dee xale bu góor ba kero muy kàllafe, bu dee jigéen ba kero muy am boroom kër ñu jébbël ko jëkkëram wuuteek aaday wolof lool ndax bari na foo gisee ku tàggook soxnaam daa di nangu doom ya xanaa saartantewoon ak moom ni da may tëye samay doom.Bu fekkee ndey joo ju yoroon xale ba daa faatu walla mu sëyaat sëy gu yees, su boo baa xale ba da ñu koy jox maamam ju jigéen ji jur yaayam, su amee gàllankoor ñu seet ndey ju ndaw ji bokk ak ndeyu xale bi ndey ak baay, teg ca ndey ju ndaw ji bokk ak ndeyu xale bi ndey doŋŋ mujjee ka bokk ak moom baay doŋŋ.  Bu fekkee ña ko gën a jege ci wàllu ndey gisu ñu ca kenn kon soo yaboo ñu seet ay mbokkam yu jigéen, da ñuy seet ka bokk ak baay ba ndey ak baay  teg ca ka bokk ak baay ba ndey doŋŋ mujjee ka bokk ak baay ba baay doŋŋ, bu amul ñu seet maam ju ndawu xale bi te mooy ki bokk ak maamam ji jur yaayam, bu koo ka amul ñu seet maamam ju jigéen ji jur baayam, bu koo ka jàllee ñu teg ca baayam ci boppam du tee tam góor su waree yor xale fàwwu ñu seet ba xam ànd na ak jigéen ju mën a yor xale ba muy soxnaam walla ke-neen ndax daa am yor goo xam ni jigéen rekk moo ko mën, su baay jàllee nga teg ca mbokk mu jigéen, ñett la waaye da ngay jiitël bi bokk ak xale bi ñu war a yor ndey ak baay, bu fa nekkul ñu seet ki bokk moom ndey doŋŋ, bu fa nekkul ñu seet ki bokk ak moom baay doŋŋ mooy mujj, bu mbokk mu jigéen amul ñu ñëw ci bàjjan da ngay jiitël bi bokk ak baayu xale bi ndey ak baay, teg ca ba bokk ak baay ba ndey doŋŋ, teg ca ba bokk ak baay ba baay doŋŋ, su bàjjan amul ñu seet ba xam am na doom ju jigéen ju mbokk mu jigéen, bu amul nga teg ca doom bu jigéenu mbokk mu góor, bu jàllee nga teg ca ku ñu dénk xale ba te baay ba féetële ko ko walla àttekat ba, bu jàllee nga seet mbokk mu góor da ngay jiitël ba bokk ak moom ndey ak baay teg ca ba bokk ak moom ndey doŋŋ teg ca ba bokk ak moom baay doŋŋ, su wéyee nga teg ca maam bu góor, su amul nga indi doomu mbokk mu góor, su amul nga indi doomu maam ju góor mooy baay bu ndaw, su amul nga indi doom ju góoru baay bu ndaw, maam ju góor ji jur ndeyam soog a dikk, moom moo mujj ci tegale bi.ñi nga war a dundël ci yoon, ka ca jiitu mooy sa soxna doonte moo la ëpple, soo amee alal te sa ndey ak sa baay ñàkk kon yaa léen war a dundël, bu ñu nee dund bi koddaay gi ci la ak dëkkuwaay bi, boo ñàkkee ni ñoom yoon da lay forse ni la da ngaa war a ligéey yor léen, bu dee ay doom yu bari kenn ku ne da fay def la ko ca war, sa doom su amul alal yaa ko war a dundël, su amee alal mën ngaa jël ca alalam ja di ko ci defal te tëye sa alalu bopp.Bu dee góor yaa koy dundël ba kero muy kàllafe te amul ag lompoñ (laa-go), su doom demee ba mënal boppam da ñu koy tànnloo, su bëggee nekk ak yaw ngeen di dimbëlante su bëggee beru tam da nga koy bàyyi mu beru, bu dee jigéen yaa ko war a dundël ba kero ñu koy may jëkkër ba jébbël ko ko, ñii rekk la yoon warlul seenug dund ci yaw, ku bokkul ak ñoom boo ko dundëlee sa coobare la waaye waru la niki sa mbokk mu jigéen walla bu góor walla sa maam, sa sët ba ci sa jarbaat ak yu demee noo nu.Bu ko sa wërsëg matee, wutël sa soxna ku koy ligéeyël nga def ko baax na waaye boo ko mënul kenn du la ca forse.  Wuute na ñu ci càngaayal soxna si, réew mi moom aadawoo na ñu bu ji-géen ji faatoo yaw miy jëkkëram yaa koy wutël càngaay waaye li ci yoon wax da ñu cee wuute, Ibn Xaasim daa wax ni su soxna sa amee alal ca la ñuy wut càngaay la ak la ñu koy toppatoowee yépp, jëkkër ja darra waru ko ca, wax jii moo gën a doy a sukkandikoo, ku ñuy wax Abdul Maalik nee na jëkkër ja la war, Sahnun moom daf ni su fekkee jigéen ja am na alal kon ca alalu boppam joo ju la ñu koy jëndël càngaay toppatoo ko ca, bu ñàkkee jëkkër ja moo ko war a sàng toppatoo ko ci alalam.àttey jote diggënte góor ak jigéen te waruloon seen diggënteJoteg góor ak jigéen ci sawukaay te warul ci seen diggënte, mën naa am góor ga daa jaawale jigéen ji ak soxnaam bariwul lu muy am nag, la gën a bari mooy joteg njaalóo ba tay mën naa am góor ga noot ko ba joteek moom, su boo baa njaalóo la ca góor ga waaye du njaalóo ci jigéen ja.Saa bu góor joteek jigéen ju mu takkul, àtte ba mooy jigéen ja da ñu koy laablu nga xam ni bu amoon jëkkër, jëkkër ja du joteek moom darra ba kero muy laablu ba noppi, bu ko amuloon kenn du ko sañ a takk ba kero laablu ga di mat.Laablu gi mooy da ñuy xool ba xam jote gu aay gi ëmbee na ci am déet.Bu dee ku ndawe ba du gis dereet mbaa mu mage ba gisatu ko, laablu ga ñett i weer lay doon.Bu dee di na gis dereet te ba muy set ëmbul kon laablu ga day doon ag gisam dereet ñett i yoon, gis dereet laab muy benn, gisaat dereet laab muy ñaar, gisaat dereet laab muy ñett ba laabug ñetteel goo gu jeex ba dereet topp ca laablu ga soog a jeex.Bu ëmbee ca jote ba da fay toog ginnaaw bu ëmb ba juddoo ba gis dereet ñett i yoon doonte jigéen juy nàmpal gis dereet da koy jafe fàwwu mu toog ba gis ñett i dereet lu mu yàgg-yàgg bala koo kenn mën a takk walla jëkkër jay mën a ñëwaat ci moom.Jamono ji jigéen ji nekkee ci laablu goo gu, kenn du ko ca sañ a takk, ku ko takk ca yoo ya jamono te fekk ci takk rekk la yem ak moom, kon bu laablu ga jeexee moo xam ka amoon ak moom ëmb ba la walla keneen, jëmmi fas ga fa amoon rekk du yàq darra.Bu dee daa fekk jigéen ja ci ag laablu takk ko joteek moom amaana sax xa-mukowoon soxna sa da koy xaraam fàwwu, bu dee ka defoon ak moom moy   Yàlla ga moo ko takk ci jamonoy laablu ga nga xam ni warukowoon a takk, bu ko ca takkee joteek moom tam du ko xaraam fàwwu, soxna sa da fay tàmba-liwaat laablu gu yees, bu jeexee te mu bëgg ko ñu mën ko koo may.Jigéen buy iddawu iddag faatu walla fase, bu jàmbur dikkee takk ko joteek moom da koy xaraam fàwwu waaye bu dee mayug kese te jote amu ca du tax mu xaraam ko fàwwu, bu idda ja jeexee rekk mën na ñu ko koo mayaat.ag moy bu mosee dox ci diggënte góor ak jigéen deesu jékki-jékki maye léen te laablu doxul ci diggënte bi.Ku takk jigéen joo joteeloon ba noppi ginnaaw ba ngay soog a yëg ni ag laablu doxu fa woon kon da nga koy beru ba laablu gi ñu wax ci ginnaaw mat ñu soog ko koo may mu joxewaat can gu yees.Bu dee yaw yaa ko mayewoon te laablu ga amuloon kon da ngay leeral ka nga ko mayoon ni laablu daa amuloon kon na beru soxna sa ba laablu ga mat, ñu soog ko koo may, bu dee ci diir boo bu góor ga mën naa bañ a joteek soxna sa kon mën naa toog ca kër ga ñu rafetal ko ba laablu gi jeex mu joxewaat can, ñu may ko ko may gu yees.Lay tax sa doomu jiitle mën a sëy ak kenn ci sa njaboot mooy ba muy ñëw fekk mu fer, bu fekkee muy nàmp kon jote gi nga joteek yaayam am soow da cay amee te su boo baa yoon day jàppee koo ka sa doom la kon kenn ci sa njaboot du mën a sëy ak moom.àttey dereet yi ak gétën yiYoon da fa saxal ni ku ray nit te saart ya daje ca ñu fayu ci yaw na nga ko rayee, lay tax mu sax mooy da fay am ñaar ñu maanu ñu seede ni diw mii moo ray diw walla moom mi ray mu waxal ko boppam ci sago, ba ca des mooy ngiñ.Su tuumag ray taqee kenn kon su aajewoo waat (ngiñ) ñoom ñiy mbokk i ki ñu ray ñooy waat juróom fukk i ngiñ boole ko ak tuumaal ki ñu jiiñ ray ga, ñuy soog a ray koo ka.Ka nga xam ni moom la ñu ray te tuuma ji am ku mu taq waaye saxul, su aajewoo waat te fekk ka ko def moo ko tay kon ñay waat juróom fukk i ngiñ yi lu mu néew-néew na mat ñaar i góor, kenn rekk du ko mën, jigéen it du ko mën a giñ.Su dee tuuma ja mbooloo la taq niki mbooloo tiim nit di ko dóor ba mu faatu te mënu ñu ni diw mii moo ko ca ray kon ay mbokkam da ñuy waat juróom fukk i ngiñ, ñu daa di tànn kenn ca mbooloo ma ñu rayal léen ko mu   doon seenug fayu waaye du mbooloo mépp la ñuy ray.Bu mbooloo sëqëtoowee kenn dóor ko ba mu faatu te fekk du lu ñu tak-ktoowoon kon su aajewoo waat, su boo baa ay mbokkam da ñuy jàpp kenn ni moom la, daa di waat juróom fukk i ngiñ ya ca koo ku, ñu rayal léen ko, ña des ca mbooloo ma kenn ku ne ñu dóor la téeméer i yar.Tuuma yi nga xam ni ñooy taqal nit te mbokk i ka ñu ray war a waat boole ca, bokk na ca su dee waay ja njëkk muy faatu da ñu koo laaj ku la def lii mu ne diw, diw tam weddi ni defu ko, su amul lenn lu mën a saxal tuuma gi, mbokk i waay ji faatu ñooy waat juróom fukk i ngiñ boolekook tuuma ji taq koo ka, su ko defee yoon daa di fayu ca koo ka, bokk na ca yit bu kenn ku maanu seedee ni diw mii moo ray diw, bokk na ca tam bu amee ñaar i seede yu maanu yu seede ni diw mii moo jam diw te ginnaaw ba waay ji ñu jam dundaat na fi dund gu wér maanaam faatuwul fa saa sa, su boo baa di na aaje juróom fukk i ngiñ yi.Su fekkee da ñoo wax mbokk i ki ñu ray ni léen tuuma taq na kii te fàwwu ngeen waat juróom fukk i ngiñ boole ci tuuma jiy soog a sax, ñoo ñu ragal a waat kon da ñuy wax ki ñu tuumaal ni ko yaa ray waatal juróom fukk i ngiñ setal sa bopp, bu ko waatee daa di set, su dee daa wax ni na ko ay mbokkam waatle te mbokk ya ñime wu ñu koo waatle ngir mën naa am ag dëngëm, kon moom ci boppam su yaboo mu waat juróom fukk yépp, ñu soog koo bàyyi.Su fekkoon ni tuumay ray gi daa tege ci mbooloo waaye aajee na ngiñ ngir saxal ko te mbokk i ki ñu ray ñime wu ñoo waat kon mbooloo mi ñu jiiñ ray gi kenn ku ne da fay waat juróom fukk i ngiñ ngir setal boppam.Bu tuuma taqee kenn kon mbokk i ki ñu ray da ñuy waat juróom fukk i ngiñ saxalee ko tuuma ji ngir ñu fayul léen ci koo ku, su mbokk ya yaatoo ba ñu mën a am juróom fukk i góor kenn ku ne waat benn, kon juróom fukk i góor ñooy taxaw kenn ku ne ci ñoom waat benn mu mat, bu ko matul da ñuy séddële ngiñ ya na góor ya toll ba mu mat.Jigéen du waat ci dereetu tay ju aajewoo ngiñ.Bu fekkee ni ki ray da koo tayul, bu aajewoo waat jigéen ak góor yépp mën na ñu caa waat te bu ñu dee seet kenn ku ne da ñuy seet bu ñu dee miiraas loo war a am nga waat lu toll noo nu, boo léen doon séddële juróom fukk i ngiñ yi nga àgg ci ngiñ goo xam ni ku ne da caa war a laal te benn ngiñ mënee-su koo séddoo kon bu doon miiraas ka ca war a ëpple mooy waat benn ngiñ boo bee.  Bu fekkee mbir ma ka ko def tayu ko waaye aajewoo na waat ndax da fa saxul, ñii ni tay na ko ñii ni tayu ko kon da ñuy wax ña fa teew ni léen waat léen juróom fukk yépp mu mat, ñoom ñi fa teew bu ñu waatee juróom fukk yépp du tee ku ñëwaat ginnaaw ga te bokk ci wëy donnu yi te boo teewoon am lim boo ca waat kon fàwwu nga waat ko.Ku war a waat da fay taxaw ngir boo ragalee darra nga dellu ca ginnaaw, bu ñu dëkkee ci barab bu jege fu sell di na aajee ñu indi léen ba ca booru barab yu sell yoo ya ba noppi ñuy door a waat, li ñu ciy jublu mooy ñàngal mbir ma ba ku am lenn looy ragal nga dellu ginnaaw, bu foo fa amee ay barab yu ñu fonk di ko màggal fa la ñuy waatijee ci kaw mu bañ a sori.Bu dee benn seede rekk moo ni diw moo jam diw te diw moo ma faatuwul, koo ku ay mbokkam du jar ñuy waat ngir saxalee ko jam-jam ba.Kañ ray bu dul jullit di ab yahuud walla ab nasaraan, bu ray ga saxee ñu xam ni sax na bu saxul it ñu xam ni saxul waaye deesu ci giñ.Ku ñu ray ci xare du aaje ngiñ niki ku ñu fekk mu faatu ci wetu këru ñenn ndax mën naa am da ñu ko faa indi, xanaa ñu fekk ko ca biir kër ga walla foo xam ni ñoom waa kër ga doŋŋ a ko xam.rayug yoŋŋ (asasine) doonte ka nga ray nee nawoon baal naa ko du tee ku ko def ñu ray la ndax daa mën a xañ jàmm ab dëkk lool, moom mi ñu ray su xamee ki ko ko def te tay ko sañ na koo baal njëkk muy faatu ci kaw mu bañ a nekk rayug asasine gi ñu wax léegi.Su dee ki ray moo ko tay waaye kenn ci doom yu góoru ki faatu ni baale naa sama wàll kon ña ca des du ñu mën a taxaw ni fàwwu ñu ray ko, ña baalewull da ñuy seet bu ñu doon joxe diya na muy toll ku ne ñu jox la sa wàll, ka baale moom du am darra ca alal ja.Su doon ki faatu daa am doom yu góor ak yu jigéen, yu jigéen yi bu ñu baalewoon seen wàll te yu góor yi baalewu ñu du tax baale ga sotti.Képp ku ray te tay ko waaye maneesu koo fayu ci yaw ndax ki nga ray moo la baal walla muy jullit bu ray yéefér walla gor bu ray jaam, kon da ñu koy dóor téeméer i yar tëj ko at.alal ja ñuy gën a jëfandikoo ca la ñuy génnee alalu diya ja.Bu fekkee baay daa sànni lu mel ni weñ gu ñuul doomam mu faatu waaye gisu ñu benn firnde ju wone ni da koo bëggoon a ray ndax bu ñu ko gisoon da ñuy fayu ci moom ak la muy doon doon doomam, kon su boo baa da ñuy   fayloo baay ja diya te diya ja ñu mettil ko, deesu ko ca ray, mën na koo bokk ak mbokkam ya ñu fay ko. Diya ju mat góor la ñu koy jox, bu dee jigéen genwàll ga moo koy dal.Ku dagg ñaar i loxoy nit walla ñaar i tank ya walla luqi ñaar i bët ya te tay ko da ñu koy fayu ci moom, bu dee tayu ko boo ba lay fay diya ju mat.Su fekkee benn loxo walla benn tank la dagg walla mu luqi benn bët ba kon genwàllu diya lay fay.Su daggee bakkan ba diya ju mat lay fay, bu ca cofee as lëf ñu xayma la mu war a tollool mu fay loo la.Koo yàq ag déggam ci ñaar i nopp yi kon diya ju mat nga koy fay, bu dee ca benn nopp ba kon xaaju diya lay fay. Ku yàq xelum jàmbur, diya ju mat lay fay niki damm ndigg ak dagg ñaar i waay-yàlla bu dee benn ba xaaju diya lay fay. Bu léen daggoon ñoom ñaar daggaale sàkkara sa kon ñaar i diya lay fay. Dagg boppu sàkkara ak dagg lépp ñoo yemoo diya ju mat lay fay, bu daggee lenn ca boppu sàkkara sa ñu xool la mu tollool mu fay ko.Ku dagg làmmiñ diya ju mat lay fay niki mu def ko lu yàq wax ja te làmmiñ wa daggul. Dagg ñaar i weenu jigéen tam noo nu diya ju mat la.Ku yàqq bëtub aji patt diya lay fay.Ku dindi bëñu jàmbur walla mu yangal ko ba du saxati da fay fay juroom i giléem. Baaraam bu ne ku ko daggal nit fukk i giléem la koy fay.Jam-jamu muudiha mooy jam na ko ba weex-weexu yax ba feeñ waaye fa la yem juróom i giléem la koy fay, jam-jamu munaqila ku ko def nit da nga koy fay fukk i giléem ak juróom mooy ginnaaw bu mu dindee yàppu yaram wi dem na ba laal yax ba tojaale ay ferñent ca yax ba nga xam ni soo ko doon faj fàwwu nga dindi tojit yu sew yoo yu, maamuuma mooy ba yegg ca yuur ga moom ceerug diya moo koy fay, ci bopp walla jë lay am.Jam jamu jaa’ifa ceerub diya moo cay war moom ca ginnaaw walla biir lay amee ndax jam-jam la buy sar ba ca biir ba.Bépp xaañ-xaañ walla jam-jam bu àggul ci yax ba di feeñ, àttekat ba mooy   seet la ca jaadu mu wax ni na ñu ci fay nàngam niki yeneen xeetu jam-jamu yaram yi.Bu kenn jamee kenn te tayu ko du ñu ko wax fayal fa saa sa ndax da ñuy xaar ba xam koo ka day faatu am déet, su faatoo bakkan lay gàddu waaye da ñuy bàyyi ba koo ka wér ñu soog koo wax fayal nàngam.Ku gaañ nit te tayu ko lu yeggul ca yax ba, wér te juralu ko benn ñaaw-ñaaw ca yaram wa darra du ko ca fekk, bu ko tayoon kon di na ñu ko yar.Yi ñu tudd ci ginnaaw bu ko waay ja tayul te mu wér te amul genn légét walla ñaaw-ñaaw du tee mu fay la mu yellool, ni ñuy fayantoo ray yi la ñuy fayantoo jam yi bu dee ka ko def da koo tay ba mu des yiy sank bakkan, niki nit def kenn darra te amaana bu ñu ko ko defee mën naa am mu faatu niki maamuuma ak jaa’ifa ak munaqila.Yi nga xam ni ci ku ñu ko fayu xayna bakkanam des ca da ñu ko naan fayal diya yem ca, su boo baa yit moom doŋŋ moo koy fay ak koo xam ni moom moo waxal boppam moo ray waay ji ci teeyu bakkanam te ñu topp ko diya war ca, su tayul gaañ ga mën naa bokk ak mbokk ya fay la ca war ci alal, su matul ceerub diya moom doŋŋ mooy fay, su matee ceerub diya te bu ñu ko fayan-took moom amaana mu faatu kon na mbokk ya ànd ak ki ko def ñu fay alal ja.Ku ray boppam te tay ko muy xaru walla mu ñàkk koo tay, kenn du dajale alal di ko jox ña gën a jege ciy mbokkam.Mbooloo bu ñu rayee góor mbaa jigéen ci takktoo su boo baa ñoom ñépp la ñuy ray.Ku màndi, màndi gu xaraam bu rayee nit da ñu koy fayantoo ci moom ray ko, bu dee la mu màndee du lu mu tay niki naan soow mu bari walla garab mu màndal ko te tayu ko ñoo yemoo.ab dof bu rayoon nit du tax ñu fayu ko ci moom, da ñuy seet mbokk i dof bi ñu fay diya ja.Jullit bu rayee yéefér da fay fay diya ja waaye deesu ko fayantoo ci moom waaye bu yéefér rayee jullit di na ñu ko fayantoo ci moom.Diggënte gor ak jaam ak jullit ak yéefér deesu ca fayantoo jam-jam ndax da ñuy jàpp ni amu ñug nawloonte ci wàllu dereet.Kiy jiitël daaba mu topp ko mu koy wommat, lu daaba ja dëgg walla mu yàq ko koo ka moo ko war a fay ndax da ñuy jàpp ni waroon na ñu koo mën a tëye   ba du yàq loo lee waaye bu yàqee loo xam ni boroom mënu ca woon darra niki mu yàq ci geenam walla mu màtt ko ci ab gémmiñam nga xam ni boroom daaba ja mëneesu ko caa tuumaal darra kon ka ñu yàqal da fay muñ rekk, du mujj fenn waaye bu ñu xamee daaba ja ci gaañe kon su boo baa moom bo-room da fay fay, gàddu la daaba ja def.Lu toll ni ceerub diya dees na may ki koy fay mu fay ko ci at, diya dees na ko fay ci ñett i at, genwàllu diya ci ñaar i at, diya yit ni ñuy donnee ci miiraas la ñu koy donnee.Ku yàq ëmbu jigéen di na ko fay lu war a tollook diyag ndey ji bu ñu ko xaajoon fukk, ki yàq ëmb ba jox ko benn ba, muy teew fa saa sa.Ku ray nit te tay ko te waroon a bokk ci ñiy donnu kon su boo baa du ca donnu darra, diya ja mu war a fay it du ca donnu darra, bu ko tayul du donnu ca diya ja darra waaye di na donnu ca alalu ki faatu la ko ca yoon jox.Mbooloo bu ñu rayee kenn rayug àddu-kalpe, yoon da ciy àtte, àtte bu dëgër ngir mu bañ a amati, su boo baa ñoom ñépp la ñuy ray doonte kenn mbaa ñaar ñoo ko ca ray.Ku ray bakkan te tayu ko da ñu koy sant kaffaara te day war ci moom, su dee ca jamono ya jaam amee da fay goreel jam bu di ab jullit, bu ko amul mu woor ñaar i weer yu sësëloo.Bu ko rayoon te tay ko kon kaffaara ga du nekk lu war ci moom du tee tam da ñu koy fayu ci moom.Sindiiq baaxul mooy kuy feeñal ni ci waa lislaam la bokk te la mu ëmb ci biir ag kéefér la ndax ag yàqam da fay bari ngir nekk gu muy nekk ci biir jullit yi, bis bu feeñee lu mu tuub tuub deesu ko nangu da ñu koy ray.ab njambarkat buy téqale ay nit di soppiy jëmm di takk xala bu koy defee wax yuy tektale ag kéefér, su boo baa moom da ñu koy jàppee ab yéefér te bu ñu ko xamee ci moom da ñu koy ray, su bëggee tuub tam deesu ko nangu.Bu dee la muy njabaree baat yu aayul la niki Alquraan la walla baatu injiil walla yeneen baat yu teey kon su boo baa njabar ga lu xaraam la waaye du ko tax a doon ab yéefér, la mu cay am it lu xaraam la da koo war a tuub bàyyi ko ngir ragal layoo ëllëg diggëm ak Boroomam, deesu ko ca ray.Ku murtad muy góor muy jigéen mooy génn ci lislaam ci wax lu ko ca gé-nnee mbaa mu jëf ko, su nangoo tuub dellu ci lislaam ñu bàyyi ko, su nan-guwul a tuub dees koy ray ndax kenn forsewu ko ci dugg ci diine kon ginnaaw   bu ca duggee ba xam sekre ya ne bokkatu ci dees koy ray, di na ñu ko may ñett i fan ba xam di na tuub, ñett i fan ya bu jant bay so te nanguwul a tuub dees na ko ray.Koo xam ni jullit la gëm ni julli war na waaye mu wax ni du julli ngir ag tàyyeel, koo ku ilimaan da koy woo bu waxtu julli jotee ni ko julli ajuwul cig tàyyeel ak sawar waaye lu war la ci bépp jullit mu koy jooxe ci waxtoom keem sa man-man, digël ko mu julli di ko ko digël ba waxtu wa daanaka benn ràkkaa du ca xaw a xaj, bu nangoo julli ñu bàyyi ko bu ko nanguwul ñu ray ko rayug gétën mooy du tee ñu jàppee ko ab jullit, di na ñu ko sang, sàng ko, jullee ko, suul ko ca almeeru jullit ya, ña ko war a donnu donnu ko, du tee ku siiwee mbaax niki ilimaan ja baaxoo jiite walla mbooloo soppu ñu seenug teew ngir mu doon ab jàjji ak jàngale ci ñeneen.Koo xam ni daa gëm ni julli du lu war, koo ku bu fekkee duggoon na ci lislaam kon murtad na ndax lislaam nanguwul gëm lii weddi lii, lépp ngay maase gëm, da ñu koy may ñett i fan ngir mu tuub xam ni julli lu war la te fas yéenee def ko, bu ñett i fan ya matee te tuubu ko ñu ray ko, bu ñu ko rayee rayug kéefér la, deesu ko sang deesu ko sàng deesu ko jullee, deesu ko suul ci almeeru jullit ya, alalam da fay dem ca Baytil maal jullit yépp yem ci, ay mbo-kkam tam du ñu ko donnu.Ku ñu gis mu yor alal ju asaka war, ñu laaj ko ko mu bañ, da ñu koy foqarti ci moom, bu ñu ko rayoon ca foqarti ga mooy ñàkk bakkanam rekk.Koo xam ni war naa mën a aji ndax gisëlu ñu ko ag wéradi walla ag ñàkk te defu ko kon da ñu koy bàyyeek Yàlla rekk xayna mu am ngànt lu ñu xamul.Ku ŋàññ Yonent bi SaWS te nekk mukkàllaf da ñu koy ray, bu bëggee tuub tam kenn du ko nangu.Yahuud yi walla nasaraan yiy dundandook jullit yi ku ne nekk ca la nga ne, ñoo ñu ku ci xas Yonent bi SaWS te bokkul ak la ñu ko daan weddee niki wax ni arab la rekk waaye bu ko weesoo niki naan dub Yonent kon da ñu koy ray, ku ci weddi Yàlla ci lu bokkul ak la ñu daan wax niki naan ñett i Yàllaa am ci nasaraan yi bu ko weesuwul deesu ko ray, bu ko weesoo niki mu weddi yenn ciy sifaati sunu Boroom niki mu ne Yàlla lewetul kon da ñu koy ray waaye bu fekkee nangu naa tuub dugg ci lislaam kon ñu bàyyi ko.ab àddu-kalpe kenn du ko jéggël mukk, bu rayee kenn fàwwu moom it ñu ray ko, bu dee rayul kenn kon ilimaan la ñuy wax mu seet la ca jaadu ci bi mu ko tàmbalee def ba fi ñu ko jàppee la mu ca yàq ak la mu ca lore, benn ray war   ca walla takk ci garab ba noppi ray ko walla dagg ci ab juuyële te mooy dagg loxob ndeyjoor ba ci tikku-jara ba ak tanku càmmooñ ba ca dojor ba walla ñu dàq ko ba ca ab dëkk tëj ko fa ba mu tuub tuub gu sell, bu dikkëlee boppam tuubsi da ñuy seet lépp lu mu mos a def nit di na ñu ko sañ a fayu ci moom, bu ñu ci jàppee kenn walla ñaar da fay mel ni jàpp na ñu ñépp, moom walla ñoom ñiñ jàpp da ñuy gàdduwaaleel ña raw.Ku njaalóo tey gor te fekk mu sangewu mooy ci góor walla jigéen mi ngi ci ab sëy bu wér ci lislaam, jote, jote gu amul genn sikk nga xam ni du ci jamonoy mbërëg walla wësin, da ñu koy ray ci woo mbooloo ñu koy sànni ba mu faatu, bu fekkee moom mi njaalóo sangewul mooy ku sëyul walla sëyoon na waaye jotul a joteek ka muy sëyël jote gu wér, su boo baa da ñu koy caw téeméer i yar, yóbbu ko ci ab dëkk tëj ko fa at ngir tumurankeel ko waaye bu dee jigéen ginnaaw bu ñu ko cawee deesu ko tumurankeel.Ku njaalóo fàwwu ñu seet ba am firnde yu wér ba noppi ci def gi, ba ca njëkk mooy mu waxal ko boppam te kenn forse wu ko te ànd ak sagoom, su boo baa yit da ñu koy def la ca war, bu dee jigéen ju amul jëkkër jékki-jékki ëmb walla ci seedey ñent i góor yuy gor te kàllafe te maanu, bu ñu gisan-doowee sawukaayu góor ga di dem ca sawukaayu jigéen ja ni ab tusngël di demee ca deñcukaayam di njaalóo te ñu bokk benn waxtu wu ñu ko gisee, mën a waat ni seen bët la ñu ca teg bu wér, su boo baa la ñuy jàpp ni koo ka njaalóo na.Bu ca amee kenn ku ni gis naa mu toog ci kawam waaye wóoru ko ba xam àgg na ci moom, ñett ña des ni wóor na léen, su boo baa yoon da fay jàpp ni ñett ña xas na ñu seen mbokkum jullit ci ni njaalóo na te amu ñu ca lu wóor, su boo baa da ñu léen di caw cawu ku waxal nit njaalóo te saxul, mooy juróom ñett fukk i yar, ka wax ni gisul moom di na mucc kenn du ko caw.Ku kàllafewul bu njaalóo deesu ko caw deesu ko ray da ñu koy yar rekk ngir mu bañ koo defatiBu jigéen ju amul jëkkër ëmbee wax ni da ñu koo forse waaye du moo ko coobarewu, du ñu ko gëm da ñuy jàpp ni da fa njaalóo daa di koy gétën li war lu dul ni daa am ay seede yu wér yu ni mos na ñu koo yóbbu ci kaw doole walla mu jàmbat ko àttekat bi ni ko daa am ku ko jaay doole ba siif ko kon bu ëmb ja feeñee ca kanam daa ñu jàpp ni la mu wax noo nu la demee walla muy jigéen ju mosul a sëy te ab sawukaayam di nàcc ngir wone ni da ñu koo forse.ab nasaraan akub yahuud ku ci siif jullit bu jigéen da ñu koy ray.  Ku waxal boppam ni daa njaalóo ba ñu war koo ray mu dellu wax ni njaalóowul da ñu koy bàyyi rekk.Ku jëf jëf i nitu Yonentub Yàlla Lóot ya te mooy goor di sëy ak moroomam, àtteb lislaam ci ñoom mooy da ñu léen di ray ñoom ñaar ñi ko coobarewu nga xam ni kenn forse wu léen ci, moo xam sangewu na ñu am déet.Ku xaste te mooy tuumaal nit njaalóo te saxul, da ñu koy caw juróom ñett fukk i yar ba bu ëllëgee du ko defati, ab yéefér it bu xastee di na ñu ko caw juróom ñett fukk i yar, ku xas ab jaam walla yéefér tooñ la naam waaye du tax ñu caw léen.ab jaam dëgg-dëgg ci lislaam mooy ku ñu woo ci lislaam mu bañ, ñu ni ko dañ lay bàyyi ci sa diine te ngay jox lislaam galag (impo) mu bañ, ñu wëlbëtiku xeex ak moom ba jàpp ko.Ku xas xale bu jigéen waaye jëmm ja daa kàllafe dees na ko caw ngir ag yàq der, bu dee daa ndawe ba ku ko xas it du tax ñu gëm ko deesu ko ca caw, ku xas xale bu góor bu kàllafeegul it du tax ñu caw ko.Ku kàllafewul bu xastee walla moom ci boppam mu njaalóo du tax ñu def ko la ca war da ñu koy yar rekk bàyyi ko.Ku wax nit ne ko diw ma ñu xam ni mooy baayam nga ni ko du sa baay yàq nga deram dàq nga ko ci askan wa ñu koy askanalee da ñu koy caw niki ku xaste.Ku gaaral nit ci bañ a jaar ci digg ba ne ko da ngaa njaalóo waaye da nga koo junj da ñu koy caw niki ku jaar ca digg ba.Ku xas ñu bari te kenn cawlu wu ko bu ñu ko jàppee dóor ko di na ko mën a setal ca xas yépp.Ku def luy waral gétën te jotu ñu koo gétën niki naan sàngara mu def ko ñaar i yoon mbaa lu ko ëpp walla mu njaalóo benn yoon mbaa lu ko ëpp, yoo yu yépp da ñu koy jàppee ni genn, du aajewoo yoon bu nekk ñu caw ko ca cawug boppam.Koo xam ni gétën gu bokkul ak ray da koo war mu def loo xam ni ray da caa war niki mu njaalóo te sangewul walla mu naan sàngara caw war ca mu wël-bëtiku ray ab jullit te tay ko, su boo baa du aajewoo ñu koy caw yar i njaalóo, du aajewoo yit ñu koy caw ngir naan sàngara ga waaye xas gi mu xas ab jullit di na ñu ko ca gétën ba setal derub ka mu tuumaal door a fayantook moom ray gi mu ray ab jullit te tay ko.  Ku naan lu mu néew-néew sàngara wallab njambaan moo xam ni da fay màndal doonte màndiwul du tee ñu caw ko juróom ñett fukk i yar waaye tëj kaso du ca war.Ku ñuy gétën ci caw da ñu koy summi waaye da ñuy suturaal awraam, bu dee jigéen lay tax yar ya du metti la ñuy futti waaye lépp lu mënul a tee yar ya metti da ñu ko cay bàyyi, da ñuy jal suuf tooyal ko dëj ca ka ñuy caw ngir su tuuree ndox ca dóor ya ndox ma ñu ca wis di na ko suturaal ba kenn du ca xam darra, xàcci gi da fay digg-dóomu yar ya yit da ñuy digg-dóomu.Ku ëmb ñu war koo gétën da ñuy bàyyi ba mu am doom, ku njaalóo ba ëmb ca du tax ñu gétën ko ci biir ëmb bi, ku tawat it da ñu koy bàyyi ba mu wér.Ku njaalóo ak bàyyima du tax ñu def ko niki ku njaalóo ak nit da ñu koy yar rekk bàyyi.Sàcc da ñu koo sàkkal nisaab joo xam ni bu dee la nga sàcc àggu ca kenn du dog sa loxo, bu dee ci wurus bu matul kaaru dinaar, bu dee ci xaalis bu matul ñett i dërëmu yoon, da fay fekk it mu sàccee ko ci ab deñcukaay waaye bu ñu nee fu mu ko fekk ñu ne fii da ñuy jàpp ni ki ñu sàcc moo sàgganee alalam.Ku fëkk alalu jàmbur nga xam ni bi muy ñëw yaa ngi koy séen mu ñëw siif daa di daw du ñu ko jàppee sàcc ndax sàcc mooy koo xam ni bi muy ñëw da fay làqu buy dem da fay làqu.Ka sàcc bu dee góor walla jigéen walla jaam ñoo yem loxob ndeyjoor ba la ñuy njëkk a dagg ca tikku-jara ba, bu sàccaatee ñu dog tankub càmmooñ ba ca dojor ba, bu sàccaatee ñu dog loxob càmmooñ ba ci tikku-jara ba, bu sàccaate ñu dagg tankub ndeyjoor ba ci dojor ba, bu sàccaatee juróomeelu yoon da ñu koy dóor tëj ko kaso waaye amatul lu ñuy dagg ci moom.Mukkàllaf mu waxal boppam ni daa sàcc ci sago kon da ñu koy def la ca war, bu ñu ko waree dagg, dagg ko, bu wëlbëtikoo ci bi ñuy waaj a dagg loxob ndeyjoor bi ni sàccu ma kon dog ga la ñuy bàyyi waaye du tee di na ñu ko topp sàcc ga mu fay.Liféeg la mu doon sàcc génneewu ko ca deñcukaay ba deesu ko dog niki ku ñu yuuxoo rekk mu daw te jotu caa génnee darra, bu ko xasee génnee rekk doonte da koo sànni ca biti da ñu koy dog niki noo nu ku sàcc lu ñu deñcaalee ak ab néew niki càngaay la te jotu koo génnee ca bàmmeel ba du ñu ko jàppee sàcc waaye bu ko xasee génnee lu mu néew-néew bu ñu ko jàppee dog ko ndéem mat na nisaabu sàcc gi ñu waxoon sank.  Ku yëgloo ba ñu digël ko mu am lu mu fa sàcc da ñu koy jàppee ku wor waaye deesu ko jàppee sàcc.Meññent mu garab meññ ca àll ba ku ko fa fekk sàkk ca deesu ko jàppee sàcc waaye bu dee daa nekk ci kër walla ñu aj ko ci kaw garab ga ci lay nekkee deñcukaay.Ku dogaale jur ca àll ba yit kenn du ko dagg waaye bu dee fu ñu baaxoo yendu nga fekk léen fa dees na ko jàppee sàccKu sàcc mbaa mu njaalóo ba àttekat bi yëg ko deesu ko mën a tin ngir ñu bàyyi ko fàwwu ñu doxal santaane Yàlla.Bu dee nit da fa xas kenn ci tuumaal ko dox tanku caaxaan ñu war koo caw ca loo la waaye ginnaaw mën naa gën a yàq deru ki ñu tuumaal ndax bu ñu nee diw da ñu koy caw bu ñu laajee lu tax kon tuumaal ga da fay gën a siiw te su boo baa deru waay ja da fay gën a yàqu kon moom mi ñu xas su bañee tuuma ja siiw mën naa wax ñu bàyyi ka ko xas doonte am na ay wuute.Ku sàcc ci lafu mbubbu walla poos walla kaala ak yu ni mel dogeef ko ndax ay deñcukaay la ñu doonte boroom da doon nelaw.Màngasin bi ñuy deñc yëfu jullit yi walla Baytil maal ku ca sàcc lu mat ni-saabu sàcc kon dogeef ko.Ki sàcc dagg ga ñu dagg cëram du tee bu fekkee ku ko topp mu mën a fay kon da ñu koy topp mu fay boole ca, bu dee ku ko topp du mën a fay kon da ñu koy dagg rekk bàyyi ko.Bu dee la mu sàcc matul nisaabu sàcc mbaa fa mu ko sàccee daa ma-tul deñcukaay yoo yu deesu ca dagg kenn waaye fàwwu ñu topp ko mu fay doonte daa ñàkk.Fitra (bind bu rafet), xaraf, wat karaw, koddaay ak suturaal awraBokk na ci yiy tax sa bind bu rafet bi la Yàlla bindee feeñ juróom :Boo amee ay mustaas nga wàññi ko ba catu tuñ yi di feeñ te bañ koo wat ba mu set ndax mook sikkim da ñoo wax ni wat léen ba ñu set xaraam na doonte chaafii ak abuu Xaniifa da ñoo jàpp ni da nga koy wat ba mu set, Lewwi ay wee ci bañ koo bàyyi mu wéy di gudd, Xuuf karawu poqotaan moom sax la ñu gën a taamu ci wat gi, Wat karawu naq,   Wat yu dul yoo yu te mooy yeneen karaw yiy sax ci yaramXaraf sunna la ci góor, da ñoo wax ni bu demee bay magum jëmm te xara-ful su boo baa moom mooy xarafal boppam ndax keneen xool awraam da fay nekk lu xaraam, bëgg a def sunna du tax nga toggoo lu xaraam.Sunna su dëgër la, fa ñu ko gën a soppee ci nit mooy bu amee juróom ñaar i at ba ba muy  am fukk i at, sib na ñu xaraf gone bis ba mu juddóo walla bisu ngénte ba.Koo xam ni ragal na ni bu ko defee mën na caa loru ngir tawat ju nekk ci yaramam, jéggëlees na ko ko.Ku judduwaale xaraf sopp na ñu, ñu jaarale ca saatu, bu ca darra desee lu ñu war a dog ñu dog ko, bu ca darra desul ñu bàyyi ko noo nu.La ñu cay daggee tam sobe la. Dees koo war a suul fu sori waaye deesu ko suul ci jàkka, deesu ko wacc ci biti tam.Jigéen li ñuy tuddee xaraf ci moom mooy tonni as tuut ci liy nekk ci ab sawukaayam sopp na ñu ko.Yonent bi SaWS li mu diglewoon mooy sikkim ba ñu bàyyi ko muy wéy di gudd, imaam Maalik nee na bu dee sa sikkim ëpp na bu nit yi lool ci guddaay bi ak yaatuwaay bi mën nga koo wàññi ba mu yem.Ku bejjaaw suub karawam ngir mu ñuul, bu dee jéem caa nax kenn la ci jublu niki am koo bëgg a takk di ko won ni waxambaane laa kon da fay xaraam, bu koy def ngir mën a dem ca xare ba yéefér yi jàpp ni gone la ngir ragal ko tuyaaba la koy jurël, jàppal ni luñ sib la ndéem lii koy xaraamal raxu ca walla lii di tax mu jur tuyaaba, fuddën ko moom aayul.Yonent bi SaWS tere na tereg xaraamal góor ñi sol yëre sooy niki takk jaaro oor.Jaaro weñ gu ñuul walla përëm walla xànjar da ñu koo sib ci góor ak ci jigéen waaye mën naa wut moom góor gi jaarob xaalis, da ñu cay saart muy benn du ko weesu bu dee jigéen ji sañ naa def wurus ak xaalis yépp ci lépp lu muy sol walla mu koy takk ngir mottalikoo ko doonte ay dàll la waaye sañu caa am lal wallab taabal ndax bokku ñu ci yi ñuy sol walla di ko takk, góor moom am na beneen yitte bu dul waaj.Ba tay boo amee jaasi mën nga koo xoobee wurus mbaa xaalis, ab kaamil der wi ko ëmb mën nga koo xoobee wurus walla xaalis waaye deesu ko def ci   laabug fas walla paaka walla leneen ci say yëf, sañoo koo xoobee wurus walla xaalis ndax da fay xaraam.Li ñu taamu mooy boo xasee ba am jaaro te sañ koo takk nga def co ci sa loxob càmmooñ ca baaraamu sankalañ ba ndax loxob ndeyjoor ngay faral di yóotoo, góor benn jaaro kepp la ñu ko may ci yoon mu takk ko te xaalis la war a doon te warul weesu ñaar i dërëmu yoon, boo koy seet matul juroom ñaar i ngaraam.Sol loo xam ni daa am sooy te muy lu xaraam boole ca beneen yëre bu aayul sib na ñu ko doonte am na ñu ni daa xaraam, am na tam ñu ni darra nekku ca, sib gi moo gën a mat a jàpp. Bu fekkee la ca dem ci sooy matul benn baaraam niki kuy ràbb kon deesu ko sib.Jigéen du sañ a sol loo xam ni yaram wa day feeñ niki mu yaraax ba boo xoolee yëre ya di gis yaram wa ca biir walla mu dangal ko ba mu sës ciy cëram, bu ñu génnee ak bu dee génnu ñu te toog ak ku warul a gis seen yaram, góor it liy awraam sañu caa sol loo xam ni ku xool yëre ya di gis yaram wa ngir yaraax walla mu dang ba sës ciy cëram. Sol ko ci kanam ki ngay sëyal darra nekku ca.Góor sañul a sol ay yëre yu gudd ba ëpp ngir puukërewu, yëre ya mën naa ñëw ba aksi ci dojor ya yem ca mooy tax du gaaw a taq, jigéen it sañ naa sol ay yëre yu gudd bay buubu waaye bum buubu ba ëpp.Boo solee ab làmbaay gu sa benn mbagg di feeñ te boo yëkëtee say loxo lu bokk ci sa awra yaw góor gi feeñ ndax jiitëloo geneen yëre, xaraam na ci julli bu dee nekkoo ci julli da ñu koy sib, bu ko mbalaan jiitóo da ñu koy sib ci julli. Mukkàllaf mu ne buy julli walla mu ñàkk a wéet nga xam ni ab jàmbur mën na koo gis da fay xaraam ci moom mu bañ a sàng awraam, bu julliwul te wéet moom doŋŋ walla mu toog ak ka muy sëyël, da ñuy sopp mu sàng awraam ngir rus Yàlla ak malaaka yi.ñaar i góor walla ñaar i jigéen ku ne def yaramu neen seen i awra di jonjoo ñu sàngoo benn mbalaan muy mbàjj muy sër daa xaraam.Génnug jigéen da ñu koo dangal lool, da ñu koy xaaj ñett i xaaj :Màgget mu jigéen mi kenn xoolatul sañ naa génn, kiy jigéen tey ndaw te am taar ak lu mu waajee te xayna su génnee kenn di na ci am fitna da ñu koy aaye génn ga, kiy jigéen te amulub taar amul lu mu waajee mën naa génn ci lu mënul a ñàkk niki bu kenn faatoo ciy waajuram walla mbokk mu jege walla muy siyaareji waajuram mbaa muy faji soxla su ko kenn mënul a fajal ku dul   boppam waaye da ñuy saart buy génn mu sol col gu mat sëkk ba darra ci aw yaramam du feeñ, du waaj du xeeñoo xet gu neex. Balaa dem it dees na seet ba xam fa mu jëm darra ci xeetu déjjéetu ak i po ak jaxasoo góor ak jigéen yu aay yi am na fa am déet, bu fa amee rekk du sañ a demati waaye bu dee ab céet ndax da ñu koo jàppee mbégum jullit yi ndax manees na cee tëgg ab ndënd gu ñu foor ci genn wet te du am jaxasoo góor ak jigéen, wuute na ñu ci guñ foor ñaar i wet yépp, tabala tam am na ñu ko xaraamal, am na ñu ko sibal, am na yit ñu ko daganal.Xaraam na ci góor mu wéet ak jigéen ju ko xaraamul nga xam ni boo ko dee seet mën na koo takk ci yoon te na ko moytu bu baax, liy tax mu sañ koo xool ngànt lay doon niki bu ko waree seede ci mbir muy aaje mu xàmmee ko walla muy doktoor di ko faj walla mu bëgg koo takk soxna te bañ a wéet ak moom, màgget mu jigéen, góor guy jàmbur ci moom mën naa xool kanamam ak ay tenkam ci anam gu ne du ñu ca saart ngant.Góor ak jigéen ñoo ci yemoo, xaraam na ci ñoom ñuy jokk seen karaw te mooy jël geneen karaw yokk ko ci seen karaw, bu dee lu mu def ni mbaxana nga xam ni jokku ko ci da ko ciy teg noo na bu ca noppee dindi ko kon mu dagan.Jam ci tuñ walla siiñ walla ci kanam gi daa xaraam ci góor ak jigéen yépp.Sopp na ñu booy sol dàll walla ay bot walla tubëy nga jiitël tanku ndeyjoor bi, booy summi nga njëkk a summi tanku càmmooñ bi.Taxaw sol say dàll ak nga toog sol ko door a taxaw bu ci nekk baax na, sib na ñu sol benn dàll di dox ak moom.Nataal boo xam ni lu amug ruux la, def ko ci ab këyit walla miir da ñu cee wuute am na ñu ni daa xaraam, am na ñu ni da ñu koo sib ndegam nekkul ab istati moo tax li Yonent bi SaWS waxoon ni ñiy gën a metti mbugël bis peñc ñooy ñi daan foto ndax da ñu léen di wax ñu dekkal ko, ñenn ñi da ñuy wax ni bu dee da nga koo def jëmm ju ni léng muy ab istati waaye bu fekkee da nga koo def ci ab këyit walla miir du xaraam da ñu koy sib waaye boo ko defoon ci mbubbu mu ñuy sol walla ci ab sijaada deesu ko sib ci waxu ñenn ñi waaye bañ koo def moo gën.Boo fotowoon lu mel ni garab walla oto mbaa saxaar walla taabal darra nekku ca.  Mbiru jënd ak jaaySunu Boroom daganal na jënd ak jaay, riibaa la xaraamal, njëkk lislaam ni ñu daan lebalantee riibaa daan na ca am bu baax ndax da ñu daan def boo ameelee nit bor ba fay ga jot da naan la benn nga fay ko walla mu toppale dele ba te bor ba yokku, su ñu àggaatee ca dele boo ba te mënoo koo fay mu toppaleeti ko yokkaat ko nga xam ni bor ba mënoon naa toll ci junni dem ba doon junni yu bari, lépp lu ñu teg ca na bor ba tolloon riibaa lay doon ndax koo lebal te mënu laa fay toppale dele ba mënul a ñàkk.Wecciku xaalis ak xaalis du lu aay waaye fàwwu li nga koy jox ak li mu lay jox yemoo kepp te mu nekk loxo ak loxo waaye bu ëppëntee darra muy riibaa niki ngeen doon weccante ci cfa ak cfa ci loxook loxo waaye daa ëppënte kon la ëpp noo nee riibaa lay doon ndax li ngeen di joxante daa war a yemoo, bu dee ñaar i xaalis yu bokkul niki oro bi ñuy wecciku fii ci réew mi yemoo du ca mën a am.Ba tay morsoy wurus walla xaalis ci wàllu tëgg bu ñu ko doon weccoo tam daa war a yemoo rekk, bii moo gën a rafet bee du tax mu ëppënte, ba tay bu doon wurus te da fay doon loxook loxo fa saa sa ndax ag yéexe bu ca amee niki nga joxoon ko mu xaar ba ca kanam soog laa jox riibaa la.Boo dee wecciku xaalis ak wurus du ñu mën a yem ndax wurus daa ëpp daraja waaye yéexee ga moo cay aay, loxook loxo la war a doon.Bu fekkee da ngay wecceeku ñam ñu lay jox ñam moo xam xeetu pepp la walla lépp lu ñuy dundee walla ñu koy defaree togg ga, boo ko koy jox mu lay jox loo xam ni mook li nga ko jox ñoo bokk xeet bu ëppëntee riibaa lay doon te day aajo mu nekk loxook loxo, rafetaay ba ak ñaawaay ba du ci darra.Bu dee la ngeen di weccoonte mëneesu koo deñc di ko dundee niki xeetu paytéef yi (furuwi) ak legum yi mën naa ëppënte doonte benn xeet bi la, bu dee ay xeet yu bokkul tam mën naa ëppënte waaye yéexee gi du dagan benn yoon.Ndox mu ñuul kepp nga mën a jaay ñu fay la ko ñam te mën naa bañ a doon ca saa sa, nangu na yéexee nangu na tam ëppënte niki nga koy jox ndoxum taw mu lay jox ndoxum robine waaye na nekk loxook loxo.Bele (blé), lors (orge) ak suwtu ñoo bokk xeet nga xam ni bu ngeen ko doon jaayante day aajewoo mu yem kepp, raseng (raisin) daa bari melo fi ñu koy bayee waaye yépp da ñu koy jàppee benn xeet, raseng bu mu la man di jox ak yaw it boo ko man di jox daa war a yemoo, tàndarma tam noo nu yépp benn   xeet la ñu. Giiru sëb yi da ñu léen di jàppee ay xeet yu bokkul moo tax mën na ñu ëppënte.Mbooleem ñi ame ñent i tank da ñu léen di jàppee benn xeet moo xam yi dëkk ci kër yi la walla ya ca àll ba, bu fekkoon yàppu nag daa jafe te yaw nga koy jox yàppu giléem te jafewul a am du tax ëppëlënte am ca daa war a yemoo kepp.Mbooleem yiy naaw tam benn xeet la ñu léen di jàppee.Mbooleem li ñuy nappee ci géej tam noo nu benn xeet la ñu léen di jàppee. Bu ñu la waxee ni nàngam benn xeet la xamal ni lay bàyyeekoo ca yàpp wa niki gerees ga benn xeet la ñu koy jàppee, soow ma noo nu ak foromaas ba ak bëer ba ak diwñor ba.Boo jëndee ñam ñu war koo natt jox la te nattaguñu ko doo ko mën a jaayaat te jotoo ci. Bu dee lu ñu jal nga xam ni kenn du ko natt, ñu jaay la ko noo na mën nga koo jaay te jëlagoo ko.Bépp xeetu ñam walla randaay mbaa lépp lu ñuy defaree ñam mbaa xeetu naan nga jënd ko te jotagoo ci doo ko mën a jaayaat fàwwu nga xaar ba jot ci ndare ndox mu ñuul mën nga koo jënd jotagoo ca daa di koy jaayaat.Lépp lu ñuy garaboo mbaa ñu koy def jiwu te amul diw gu ñu cay segalee mën nga koo jaay te jotagoo ci.Bu ñu la abalee aw ñam ngir Yàlla niki ceeb niki nga demoon ci boroom butik bi mu abal la barigo ceeb men nga koo jaay te jotagoo ca, bu doon nak da nga koo jënd di ci wut benefiis doo ko mën a jaayaat te jotoo ci.Bu ñu la jaayee ñam wu ñu war a natt mbaa peese te jotagoo ci mën ngaa ñëw bokk ko ak kenn, ñëw it féetele ko keneen tam mën naa nekk, xàcc it dagan na mooy ngeen jubóo ba nga ameel ko njëg mu ameel la marsandiis ginnaaw ba nga tëye sa njëg mu tëye marsandiisam.Bu ngeen dee jaayante walla nga koy defloo di ko fay walla ngay luwe ci moom darra walla moom muy luwe ci yaw darra da fay aajewoo ñu xam la ñu cay fay bu wér ba noppi muy lu wóor, du nekk lu ñu sàcc xamu ñu ba xam di na feeñ am déet moo xam la ñuy jaay la walla la ñuy jënd walla la ñuy fayee kay ligéey, àpp ba yit daa war a leer, bu amul rekk mu xaraam.Bépp njaay mu amug wóoradi daa xaraam niki ñu lay jaay darra cig xayma   walla nit ne la da ma la koy jaay waaye lu diw wax ni mooy njëg ga nga fay loo la.Jaay lu ñu umple walla njëg lu ñu umple daa xaraam niki ñu waxoon ni ëmb bii da ñu la koy jaay te doo xam lu ci ne, loo ci fekk jël.Jaay lu àpp ba leerul tam xaraam na.Booy jaay darra, da fay xaraam nga nëbb ca ab sikk, bépp sikk boo ci xam da nga koo war a leeralal kiy jënd ba mu xam ko su bëggee jël su bëggul bàyyi, loo amee ci ndono sax war nga koo leeral kiy jënd ndax daa am ñu ko sib wa-roo koo nëbb kiy jënd. Jaxase lu baax ak lu bon tam xaraam na ci njaay walla nga jël royaal bi ne ko mooy piir ba.Publisite darra ba wax ca lu ca amul ba ka koy dégg defe ni noo nu la de-mee te demeewul noo na tam xaraam na, la ngay wax ca njaay ma daa war a fekk mu nekk ca, loo lu mooy wor ci wax.Bokk na ci wor ki ngay jaay ci jëf mooy nga wax ko lu seer lool ba nga xam ni moom lu mu mën a fay di na ëpp lay njëg ga dëgg, bokk na ca tam jox nit ki ndox mbaa ñam woo xam ni loo ko laaj mu fay.Loo mën a jaay nit ne ko boo ci gisee sikk doo ko xàcc kenn du ko jàpp ndax bu ko ca gisee sañ na koo delloosi.Bépp njaay mu yoon ni baaxul bu ngeen ko defantee du fasu, jaaykat bee moom la mu doon jaay ba tay kiy jënd moom njëgam, bu dee kiy jënd jotoon naa jël yëfam ba yóbbu kon bu ca darra xewee mooy tax darra war ko ca, bu dee yóbbu na ko te darra sikku ca da fay delloo ka ko jaayoon marsandiis ma, ka jaayoon delloo ko njëgam.Bu fekkee ñaar i mukkàllaf ñooy jaayante waxaale ba jubóo doonte jaaykat ba joxeegul la muy jaay, bu ca xàcc naree am di na aaje ñu bokk jubóo ca.Bu dee yoon daa seet am njaay gis ni baaxul ñu war a delloonte ñu gis ni njëg ga soppeeku na ci diggënte bi walla jëmmu la ñu doon jaay moo sop-peeku niki bu dee jur mu suuróon daa di yooy walla lu mel noo nu, su boo baa bis ba nga ca jotee fa xayma ba tolloon nga koy jox, bu dee jëmm ja soppeeku na mbaa nekkatu fa waaye muy lu ñuy peese walla di ko natt walla lu ñuy waññi, su boo baa darra du ca raw lu toll ni la mu ko joxoon kepp la koy delloo, mu delloo ko njëgam doonte gën naa yomb walla jafe ci diggënte bi deesu ko faale ginnaaw yoon nee na njaay ma baaxul.  Bu dee li ngeen doon jaayante mbirum suuf la walla kër te yoon ni njaay ga baaxul du tee ñu delloo boroom suuf sa suufam, delloo boroom njëg ga njëgam doonte njëg gi soppeeku na ci diggënte bi.Bépp leble buy indil njariñ ka doon leble xaraam na, mel ni nga lebal ko pepp mu lax ngir mu fay la mu yees.Njaay jëm ci dig daa wuuteek leble mat naa ràññee lool.Lëkkële leble ak njaay ni bu lii amul lii du am daganul, li war mooy bu ñu dee jaayante jaayante ci ag wet, bu ñu dee leble tam noo nu waaye deesu boole defandoo ñaar ci ab kontaraa.Nit aajewoo darra nga lebal ko ko, bu soxlaam fajoo mu delloosil la ko du ko yokk du ko wàññi da ñu koo sopp.Lu mel ni suuf si ñuy tëggee wurus mbaa xaalis ñu lebal la ko nga di ko jeex, yaw it nga fay ko suuf su mel noo na daganul ndax daa wóorul la ngeen cay fekk mën naa bañ a tolloo lool.Bu dee nit da laa ameel bor nga ni ko mën naa la koo wàññil nga fay ma ko ci saa si daganul.Bu dee da ngaa ameel nit marsandiis ne ko naa la fay léegi te dolli la te waxtu wa ngeen digëntewoon akseegul yoon di na ko nangu ndegam ci ab jaayante ngeen ko defeewoon ngir bëgg benefiis. Su fekkee da nga koo ameel marsandiis moo xam ni ngir Yàlla ngeen ko séqeewoon, bu la neexee nga fay ko ko fa saa te dele ba akseegul, li nga koy jox tam mën naa gën a rafet la mu la joxoon waaye fàwwu ñu tolloo. Bu ngeen àggoon ca dele ba te yaw nga dollil ko la mu la joxoon te saartu ñu ko ca ndax bu amoon mu yàqu, digóo ko ko woon tam, am na wuute As’sad moom da ni darra nekku ci ndax da laa defal njekk nga fay ko lu gën a rafet, Ibn Xaasim ne xaraam na ndax leble ngir Yàlla rekk a ca war na mu tolloon la war a toll, bu mujj bii moo gën a mat a topp.Boo ameelee nit xaalis ci ab jaayante walla mu abaloon la ko ngir Yàlla, boo ko teelee am te àggoo léen ca dele ba mën nga koo teel a fay ndax da ñuy jàpp ni wurus ak xaalis neex naa deñc, su ko soxlaagul moom mi ngay fay sañ na laa wax ni nga bàyyi ba àpp ba jot.Képp koo ameel marsandiis walla ñam te ngeen séqeewoon ko ngir Yàlla bëgg benefiis amu ca, boo ko amee te dele ba yekseegul mën nga koo teel a fay, bu dee bëgg benefiis moo taxoon doo ko ko mën a fay te waxtu wa ak-  siwul.Xeetu meññent walla pepp walla yiy law bala nga koo sañ a jaay da fay ñor waaye liféeg ñoragul nga xam ni weesoogul a yàqu doo ko sañ a jaay waaye bu ca lenn rekk tàmbalee ñor mën nga caa sukkëndiku far jaay tool bi yépp benn yoon, mbay bokku ci niki bu doon dugub walla leneen da ngay bàyyi ba lépp ñor ba noppi.Da ñuy saart ci njaay li ngeen di waxaale bu ngeen jubóo nga mën koo jéb-bële kon jën yi nekk ca dex ba te nappaguñ ko walla ñu nekk ciy taa-taa ndox kenn sañu koo jaay, lu ñu ëmb tam mu nekk ci biirub yaay ñeel mbooleem bàyyima yi mëneesu koo jaay, li ñu ëmb te juddóogul deesul a sañ a waxaale la muy ëmbi bis bu juddóo ba màgg, bii moom moo gën a aay, maniyu gi ci giléem gu góor te sañeesu koo jaay niki giléem gu góor gi di bu baax nit ñëw bëgg a jënd maniyu ga ci wax ni ay giléem yu jigéenam kepp lay tëb wëlis ke-neen nga xam ni giléem yu baax yoo yu moom rekk moo koy am, ni mu aayee ci giléem noo nu la aayee ci xar, fas, mbaam...Yoon tere na jaay xaj, Yonent bi SaWS moo ko terewoon, wuute na ñu ci xaj bu ñu yar ba mu mën a rëbb walla sàmm kër walla ñu mën koo yónni muy dem ak a dikk waaye bi gën a wér mooy kenn sañu koo jaay.Lu ñu rendeegul niki xar walla béy bu taxaw nga seet lu mu bokkal benn xeet niki boroom ñent i tank mu jox la yàpp yaw nga jox ko la ñu rendeegul daganul niki mu joxla fukk i kilo yàppu nag nga jox ko xar mu ñu rendiwul, bu ñu bokkuloon xeet yoon nangu ko niki mu jox la ñett i kilo yàppu xar nga jox ko ginaar fa saa sa.ñaar i njëg daganul niki nga ni sama marsandiis mii ku koy jënd ci saa si ma jaayee la ko téeméer, ku ko jënd di fay weer wu dee ma jaayee la ko téeméer ak juroom fukk, bu leeree mu baax li koy yàq mooy kenn jékki-jékki jël ko te ràññee wu ñu ba xam da fay fay fa saa sa walla da fay bàyyi ba weer wa dee ndax da fay mel ni da ñoo jaayante te xamu ñu ci gan njëg la te daa bokk ci saart i njaay ñu xam njëg ga njëkk.Tàndarma gu tooy deesu ko jëndee tàndarma ju wow niki raseng ak nu ngeen ko bëgg a defee rekk du tax mu baax, mbooleem meññent yi ak xeetu furuwi yi ñoo ci yemoo la ca xës wow ba ñu xam nu mu toll kenn du ko mën a jaayanteek la mu bokkal xeet te tooy ndax li wow xam na ñu na mu toll li tooy ñu umple ko.Ba tay jaay ab jal nga xam ni kenn nattu ko bay xam ni mu toll, ka nga ko   jaay bëgg laa jox lu ñu natt mbaa lu ñu peese daganul ndax su boo baa day nekk jaay lu ñu xam jënd lu ñu réeree.Jaay ab jal ci jal sax bu ñu dee gam-gamle kan a nax sa moroom mu aay, xeetu furuwi yi nga xam ni nangu na ñu ci ëpplante bu wóoree ni benn jal baa ëpp te ñu nangu ko du aay.Lu teewul te jëlee ko fa mu nekk indi ko yomb na lool, yoon nangu na ñu jaay la ko ndéem nekkul fa ngeen di waxaalee nga xam ni kiy jaay da la koy melal nga jënd ko ci kaw waxam ja waaye kenn du ca fay fa saa sa bu ko ca saartee rekk mu yàqu, bu dee la ñuy jaay te teewul daa boole ñaar fa mu nekk bañ a sori mbaa lu mu yàgg-yàgg du soppeeku niki kër walla suuf di na dagan ñu joxe njëg ga njëkk ag teewam waaye su boo baa kay wax melo wa bu mu doon kay jaay.Boo bëggee marsandiis walla jur walla ñam walla lu ñuy defaree ñam mën ngaa seet ka nga defe ni mën na koo am nga wax ko melo wa bu baax, bu ngeen jubóo ci njëg nga fay ko ko mu wuti ko te sàkkal ko dele sàngam ci la koy indi jox la dagan na, mooy salam njëg ga loo ko ko yéex a jox warul a yées ñett i fan, doonte da nga ko caa saartal buy weesu ñett i fan lay aay.Jaay bor jëndee bor daganul niki nit ameel la bor nga di ko jaay, ka nga koy jaay it du yëkëti darra jox la waaye bor bu ñu ko ameel la lay fayee.firi bor ci bor daganul mooy li mu la ameeloon nga bëgg koo soppi ci le-neen lu bokkul ak la mu la ameeloon niki mu ameeloon la fukk i junni, nga bëgg mu soppil la ko rajo te du la ko jox fa saa sa mu jëm ci ab dele.Bokk na ci li daganul nit ki ne la jaay ma darra nga waxaaleek moom ba jubóo te fekk ni amagoo ko, ginnaaw bu ngeen waxaalee ba jubóo ci nga koy wuti, da ñuy bëgg boo amul li muy waxaale ngeen def salam bi ñu wax sank mooy ngeen waxaale ba jubóo mu wax la melo la mu soxla ba mu leer jox la njëg gi may la diir boo koy wutëli li mu bëgg.Boo jaayee nit marsandiis bëgg koo jëndaat ci moom daa am fukk ak ñaar i tomb, benn nga jëndaat ko ci njëg gu tollook ba nga ko jaayeewoon mbaa gu ko yées mbaa njëg gu ko ëpp, boo koy jënd ci njëg goo gu kepp benn nga fay ko ca saa sa mbaa ci dele bu àggul ci dele bu njëkk ba walla dele bu njëkk ba doŋŋ ci nga koy fay mbaa dele bu gën a sori, ba tay boo ko jëndaatee njëg gu ëpp ga nga ko ko jaayeewoon tam noo nu benn nga fay ko ca saa sa mbaa ci dele bu àggul ci dele bu njëkk ba walla dele bu njëkk ba doŋŋ ci nga koy fay mbaa dele bu gën a sori.   Ñett ñoo ci aay te mooy su fekkee moom mi njëkk a joxe ca waxtu wa mu war a joxe te di négandiku ñu joxaat ko lu ëpp loo la.Lu ñuy natt ci aada walla ñu koy peese dagan naa jaay ab jal niki pepp mbaa gerte, wurus ak xaalis bu ñu ko xësee tampe ba wax ni moom la ñuy jëfandikoo ci wàllu jënd ak jaay deesu ci mën a jënd ab jal fàwwu ñu waññi ko njëkk ba xam na mu tollu, sémbub wurus walla xaalis nga xam ni mooy bi tëgg biy jëfandikoo di ci def i jaaro mbaa leneen moom mënees na ñu cee jënd ab jal.Loo xam ni ay benn-bennam am na njariñ te yomb a waññi walla ay benn-bennam ëppënte njariñ lool du dagan ñu jékki-jékki jaay la ko ci ab jal niki coggalug xar mbaa bëy du ñu la ko mën a jaayandoo fàwwu da ñu koy waññi xool benn bu nekk, bu dee yëre yu am solo niki mbaseng tam noo nu du ñu ko mën a jóor noo nu jaay la ko, bu dee lu mel ni fëgg-jaay nga xam ni daa def ay morso yu bari du neex a waññi moom di na dagan ñu jékki-jékki jaay la jal bi.Mën na ñu laa jaay lu ñu fas ci mbuus walla ñu pakete ko nga xam ni da ñuy bind ca kaw luy tektale la ca biir, soo ko dàjjee mu mel ni la ñu bindoon ca biti doo ko sañ a xàcc, soo ko dàjjee mu wuute bu la neexee wéy ca jënd ba bu la neexe tam nga xàcc.Daganul ngay jënd tisu bu ñu tàllalul walla muy ci guddi gu lëndëm, nga xam ne na mu mel dëgg doo ko mën a seetlu ba bu amee sikk nga xam ko. Daaba yit niki oto daganul ñu di ko jaay ci guddi gu lëndëm.Bu sa mbokku jullit di waxaale darra ba sori ca, yoo yu jamono di na xa-raam nga wax ca darra. Da ngay bàyyi bu jëndul nga soog a waxaale, bu soree-gul ca waxaale ba yaw di nga am sañ-sañu waxaale, bu dee da caa soriwoon ba ñu àgg ci jënd mbaa bàyyi ci lay xaraam ci yaw nga ciy dugg.ñaar ñuy jaayante lu ñu waxante ba jubóo rekk njaay ma dog, mën na ñoo bañ a waxante benn baat niki ñu tafoon njëgu marsandiis bi ci kawam, am ku ñëw teg fa njëg ga jël ko dem moom may jaay mu lay séen te kenn waxu ca.Njaay mën naa war te du wér ndax su fekkee ñaar i mukkàllaf ñoo ko de-fante kon wér na war na, bu dee koo ka da fay gone gu xàmmee waaye yorul mbiru boppam njaay ma mën naa wér waaye taxul mu war ndax kilifaam mën na koo teggi.Defloo nit fay ko dagan na bu aajewoo ñu àppal ko da ñu koy àppal ba mu leer niki nga ni ko weer wu jot ma fay la walla ñett i weer yu ne te wax fay ga   na muy tollu ba mu leer, bu léen neexee mën ngeen a jubóo ci bu noppee nga koy fay niki bu doon ku lay ñawal walla ku lay tabaxal ak yu mel noo na.Booy defloo nit loo xam ni xayna mu sotti xayna du sotti nga ni ko fii ak àpp sàngam bu fi sottee di naa la jox nàngam, bu fi sottiwul li nga sonnoon lépp da nga koy ñàkk bu ko weesoo jeex na niki nga réerle darra ne ko bu ko gisee ci àpp sàngam nga jox ko nàngam bu ko weesoo doo ko jox darra, su boo baa du dagan, lay baax mooy nga ni ko demal rekk bañ a takk ci benn àpp nga xam ni moom mooy sonn bàyyi, àpp bee koy yàq ba du dagan.Bàjj (employé) boo ko wutee ne ko da nga may jaayal ma fay la nàngam, bu àpp ba matee fàwwu nga fay ko la ngeen waxantewoon doonte jaayul darra ndax la mu mën mooy wone njaay ma ak ku dikk mu waxaale waaye mënul a dogu ci jaral. Bu ngeen digëntewoon ni bu jaayee weer nga jox ko ñent i junni mu jaay genwàllu weer wa ngeen far fa yem kon fàwwu nga fay ko ñaar i junni ndax jaay na genwàllu àpp ba.Luyaas niki bu kër walla oto walla fas mbaa leneen mook jaay ñoo yemoo ca la cay dagan ak la cay xaraam, li xaraamoon ci njaay, luyaas tam loo la moo cay xaraam da ngaa war a xam li ngay luwe, bu aajewoo àpp ñu xam ko ak fay ga.Bu dee ka luwewoon daaba ja moo faatu su boo baa bu léen neexee luyaas ba mën naa bañ a teggeeku, bu léen neexee keneen ñëw àggale daaba ja fa mu jëmoon te fay la ñu waxantewoon ak ka faatu, bu dee kër tam noo nu, njaboot ga mën na ñu koo wéyël te bu diir ba jeexee ñu fay.Bu dee da ngaa jox nit ay gàtt mu la koy sàmmal ngeen waxante ni bu at mi jeexee walla weer wu ne nga jox ko nàngam, gàtt ya ci boppam yépp dee walla mu am yu ci dee, la ngeen waxantewoon du yàqu mën nga koo joxaat gàtt yu toll ni la nga ko joxoon mu wéy ba ca diir ba ngeen waxantewoon nga soog koo fay, boo ko mënul a jox yeneen da nga koy fay, fay gu mat.Boo jëloon ab bàjj di ko ligéeyloo te àggul mu far faatu mbokkam du mën a ñëw ni da ko koy àggaleel ñu fay ko la ñu ko waroon a fay lépp, da ñuy seet la mu jot a ligéey ñu fay ko ay mbokkam.Ba tay boo luwewoon kër laata diiru luyaas biy àgg kër ga màbb mbaa mu lakk, du ñu la joxaat geneen kër nga àggale ca diir ba, da ñuy seet la nga ca jot a dëkk rekk nga fay ko ko, bu ngeen dee luwewaat geneen ngeen luwe, luwe gu yees.Yaw miy jàngale alquraan mën ngaa saartoonteek ka ngay jàngal walla doomu ka nga digaaleel walla soxnaam ci kaw bu mokkalee mu fay la nàngam   walla su demee ba fer ijji mu fay la nàngam walla su demee ba mokkal nàn-gam i xizib, lu ngeen ci jublu rekk baax na.Ba tay dagan na nga fekk ku mën a faj, nga waxanteek moom ngir mu faj la ba kero ngay wér soog koo fay nàngam waaye yaw yaay jënd garab ya, soo wérul doo ko jox darra.Bu dee da nga ni ko luwe ma daaba sàngam niki aw fas walla oto te ràññeewoo ko su boo baa bu ñu demoon ba ca yoon wa daaba ja dee walla oto ba paan mënëtul a demati kon di na la mën a joxaat beneen nga wéy ba fa nga bëgg a àgg, nga fay ko njëg ga ngeen waxantewoon.Boo luwee lu ñuy jëfandikoo muy njariñ ci kër niki cin walla sémmiñ mbaa inde mu yàqu ci say loxo ci loo xam ni coobareg Yàllaa waaye du sag sàggante kon da ñu koy jàppee ndogal rekk yoon du la wax nga fay boroom te la nga ca wax dees koo war a gëm ba kero ñuy gis lu ko teggi, bu ñu ñaawee ci moom njort di na ñu ko giñloo, lu dul ni daa leer nàññ ni li mu wax mënul a nekk da fay fay.ñi amug xarala ubbi seen ataliyee ñu léen di jox ñuy defar di léen fay niki tëgg yi ak wuude ba ci ñawkat yi ak yu ni mel, koo ci jox darra fa ataliyee ba mu koy defar ngir Yàlla walla nga warlul ko ci ag pay, bu dee lu ñu mën a nju-blang yoon da koy fayloo boroom.Ki ame gaal walla oto walla saxaar walla roppalaan su ca aksidaa amee boo xam ni dogalub Yàllaa nga xam ni ngelaw moo ko waral walla duusu géej yi walla lu mu ci doon def lu aw yoon la kenn du ca fayloo boroom darra waaye kenn waru koo fay te àggul.Bokk ab ligéey lu dagan la niki ñu booloo ubbi ab ataliyee walla sosiyete lu ñu am séddoo di bokk ligéey di bokk la cay am ci njariñ, mën naa doon ngeen bokk benn ligéey walla seen ligéey ya jegeente.Ligéey ci sosiyete nga xam ni kenn ku ne da fay génneeb kapitaal ngeen boole ligéey, kenn ku ne la nga joxewoon ci kapitaal ngay am ca benefiis ba waaye ligéey ba tam noo nu la, du dagan bu kapitaal ya yemoowul ñu bëgg a saart ni bu ñu àggee ca benefiis ba yemoo ca.Qiraad dagan na mooy nga jox nit kapitaal mu ligéey ca, su àggalee yaw nga jëlaat sa kapitaal ngeen séddoo benefiis ba walla nu ngeen ca jubóo mu baax, du doon ci marsandiis bi waaye da fay doon xaalis biy daw ca dëkk ba ñu cay jënd ak a jaay, bu nekkee wurus ak xaalis bi ñuy xelli du ko tee baax.  Bu la ci nit joxee alal nga tukki ngir ligéey ci ngay sol ci ngay lekk te kenn du ko waññiwaale waaye da fay fekk alal ja bari te tukki ba sori, fàwwu tam nga bàyyi ba mu jaay lu toll ni kapitaal ba, doo mën a taxawal ligéey ba ngeen séddoo benn yoon.Nit am ay taat i garab yuy meññ nga di ko ko suuxëtal dagan na ci kaw la ngeen jubóo niki bu ngeen àggalee nga am ceer walla lu mu mën a doon rekk baax na, suuxët ba lépp war na ka ñuy ligéeyloo waaye ca la ñuy yem du ko ci saartal niki bu bis sàngam jotee nga jaayali ma kon mu yàqu waaye bu dee lu woyof niki duy walla defar mbalka ma du aay, fàwwu tam da nga koy bàyyeek daaba yépp, bu benn ci daaba ya faatuwoon sax da koo war a wutël beneen.Bokk bay lu ci ñor ngeen bokk ko dagan na ci kaw kenn ku ne génnee jiwu walla kenn ka moom suuf sa ka ca des féetewoo ligéey ba walla kenn ku ne joxe jiwu ñu bokk ligéey ba tam, kii joxe jiwu kii joxe suuf moo ci dul dagan benn yoon doonte ki joxe suuf daf cay boole bay tool ba kon mu aay.Su fekkoon ni da ngeen bokk luwe suuf sa walla ngeen bokk ko moom mbaa ñu dogal léen ko walla muy seen suufug maam, kii joxe jiwu ka ca des féetewoo mbay ma bu ñu noppee séddoo kon mu dagan.Yi nga xam ni seen i reen da fay nekk ci suuf, su ñu la ko jaayee ci kaw nga war koo buddi niki ñàmbi walla karoot, boo koy buddi lépp lu ca yàqu da ñu la koo war a delloo ca njëg ga ak lu mu néew-néew.Tegginu lekk ak naanBokk na ci tegginu lekk ak naan, loo ci bëgg a def nga njëkk a wax Bismillaa-hi te tam nga di ko defee sa loxob ndeyjoor, boo lekkee ba noppi nga mar loxo bi doog koo raxas ndax da ñuy bañ li des ci ñam ci sa loxo nga yàq ko.Sopp na ñu nga def sa biir ñett i xaaj, benn bi féetewoo ñam wi, ñaareel bi féetewoo naan gi, ñetteel bi bañ a am darra ngir nga di ko noyyee.Bokk na ci teggin ya, boo dendee ak ñenn di lekk nga yem ci sa kanam bañ di dem ci kanamu jàmbur ak ci digg bi lu dul ni daa am loo soxlaa jëli ci digg bi te nekkul ci pegg yi.Boo tibbee benn tibb nga sàqami ko bu baax ba mu mokk ba jàll nga door a tibbaat beneen, sàqami bu baax da fay jàppandal rees gi.Booy naan ba war a noyyi da ngay toppale pot bi ba noyyi ba noppi, boo màndiwul nga daa di naanaat, taamu wu ñu ngay guux guux yu mag ba ñuy dégg ni muy jàllee, ni gën mooy ngay muucu tuuti-tuuti ba kero ngay màndi.  Ginnaaw boo lekkee ba noppi nga bañ a bàyyi sa gémmiñ noo nu, sopp na ñu nga setal ko ci borosu walla nga soccu walla nga galaxndikoo ndox.Boo lekkee lu niin, sopp na ñu nga fexe ba tàggook niinaay boo bu di des ci sa loxo, li des ci say bëñ ci ñam wi nga dindi ko.Taamu na ñu boo jëfandikoo ba noppi nga jottali ka la féete ndeyjoor.Taamu wu ñu ngay ëf aw ñam walla naan ndax da ñuy bañ darra bàyyee-koo ci sa gémmiñ dugg ca nga séexlu ko keneen séexlu ko ñu tuur ko, loo lu di yàq gu mat a daw, ëf am mbind tam soppu ñu ko.Jëfandikoo ndab lu ñu ligéey ci wurus walla xaalis xaraam na ci góor ak jigéen yépp moo xam da nga ciy def lekk mbaa naan walla raxasu, teg ko fi barab sax xaraam na.Taxaw naan walla di lekk darra nekku ci, lekk di sóonu moom sib na ñu ko, tàndarma ak lu ko nuru sib na ñu nga di ko lekk di booleendoo doom yu bari ci sa gémmiñ, am na ñu ni boo ko bokkeek ñoo ci yemoo àq lay aay waaye bu dee yaa ko jënd moom tàndarma ja ak lépp lu ko nuru mën ngaa boole doom yu bari ci sa gémmiñ, di tànn doom ya nga taamu di lekk aayul niki bu ñu de-foon tàndarma mbaa lu ko nuru ci ndab.Saa boo jëfandikoo lu am xet gu naqari mel ni laaj walla soble mbaa nga tux da ñu lay aaye nga dugg ci jàkka walla ci barab bu ñuy tuddee Yàlla walla di fa jàng alquraan.Boo bëggee lekk te sa loxo taqul darra du ñu sopp nga raxas ko waaye bu taqee sobe walla loo xam ni boo ko lekkaalee mën naa jeexital ci sa wérug yaram su boo baa raxas ko da fay war.Sib na ñu lekk ci ndab ba noppi dugal ci sa loxo mel ni ku ko cay raxas ngir tàggook yi taq ci sa loxo doonte cox la niki nga lekk ba pare dugal ca sa loxo ngir raxasoo ko.Bu ñu la woowee ci ab takk ràññeel la, war ngaa wuyuji lu dul ni da ñu fay def lu aay niki di fa fo walla góor ak jigéen di fa jaxasoo, la ñu fay joxe ci ñam kenn du la forse nga lekk ca, boo bëggee lekk boo bëggul sañ ngaa bañ a lekk, bu dee céet ga da fay bari mbooloo ak i buux-buuxloo imaam Maalik nee na sañ ngaa bañ a dem rawati na boo dee kilifa goo xam ni dem fu mel noo na di na diis ci yaw.Bunt ci nuyyóo, diisóo, jàng Alquraan ak sikkarNjëkk a nuyyu nit sunna la, bu ñu la xasee nuyyu fay ga fardul kifaaya la   waaye wax na ñu ni sunna see ëpp tuyaaba, nuyyóo dëgg-dëgg ci lislaam mooy wax Assalaamu alaykum, jaar ci santu jàmbur kese nuyyóo aada la waaye njëkk a wax assalaamu alaykum soog a jaar ci ay sant moo gën ndax di nga boole def li lislaam santaane ba noppi soog a jàll ci tudd sant wa ni ñu ko baaxoo fii ci réew mi.Boo dee fay ki la nuyyu da ngay wax wa alaykumu salaam, boo dee fay ab nuyyóo ba wax ni wa alaykumu salaam wa raxmatulaahi wa barakaatuhuu doo ca dolli darra, mbooloo bu ca kenn rekk nuyyóo mu baax, mbooloo mu nuyyóo tam bu léen kenn rekk fayee mu baax. Taamu na ñu bu fekkee da ngaa war nga njëkk a nuyyu kiy dox ak tankam ndax war gi day nuru daraja, yaw miy dox tam nga njëkk a nuyyu ki toog.Sopp na ñu saafonte mooy joxante loxo, bu ñu ko defee ak ñaar i loxo ya sax moo gën, tegantey loos moom imaam Maalik da koo sib ni ko tubaab yi di defee, am na yit ñu ko daganal ndax Yonent bi SaWS mos na koo def Jaafar ba mu bàyyeekoo abasa (ethiopie).Maalik sib na yit nuyyu kenn fóon loxoom, la ñu ca nettali ci xadiis it da koo weddi, la gën mooy boo nuyyóo boroom ngëneel niki ab sëriñ walla boroom xam-xam nga fóon loxoom ngir nga topp xadiis ya nga ca yër te imaam Maalik weddi ko, ba tay fóon sa loxo waajur aayul.Sib na ñu nga njëkk a nuyyu ab yahuud wallab nasaraan, su ñu la nuyyóo na nga yem ci alayka kese.Néegub jàmbur bul jékki-jékki dugg ca lu dul ni da ngaa yëglu bañ la ni jàllsil, da ngay nuyyóo mbaa nga fëgg walla nga sëqët, bu la wóoree ni dégg na ñu la te nee wu ñu la jàllsil soo yaboo waññeeku, bu dee foo xam ni ku waaxusi dugg niki butik du aaje yëglu ba noppi.Bokk na ci yi bari tuyaaba lool seeti ku tawat te Yàlla tax.Xaraam na ñaar di déeyaale bàyyi kenn, ba tay mbooloo du diisóo bàyyi kenn rekk, bu mbooloo bàyyiwoon ñaar di diisóo du aay, bu dee kenn ka ñu bàyyi moo léen ca may ndigël di na ñu ko sañ te du aay.Toŋŋ bu dee sa digg ak ki nga koy def yëf i àddunaa warul a weesu ñett i fan, bu dee Yàllaa tax mën na koo weesu.Ma’aaz ibn Jabal nee na jépp jëf ju doom aadama di jëf, lu ko ci mën a musël ci mbugëlum Yàlla ni tudd Yàlla amul, Seydinaa Umar nee na tudd Yàlla ci sa làmmiñ baax na waaye bi gën mooy bàyyi xel sa Boroom ba bu diglee nga   fàttaliku ko jëfee ndigël la, bu teree nga fàttaliku ko di ko daw.Ligéey ci ab jàkka lu dul xatal kiy julli walla di ko taqal ak a sobeel sib na ñu ko, say loxo bu setee nga raxasee ko ci biir jàkka sib na ñu ko waaye bu taqoon sobe nga raxasee ko ci biir jàkka ja lu xaraam lay doon. Jàkka yit boo fa dee lekk da nga fay lekk lu woyof te du fa taqal darra niki mbiskit walla gerte, lelli wee walla wat say mustaas deesu ko fa def, kenn du fa ray téeñ walla fel, boo ko fa rayoon bàyyi ko fa def lu xaraam ndax jëmm ji nga fa ray noo nee sobe la, médd lay doon.Boo demee ci dëkk boo xam ni doxandéem nga fa di na ñu la may nga mën a fanaan ci jàkka ja, bu dee dëkk i taax nga xam ni am na foo mën a fanaan fay te nga am loo fayee doo sañ a fanaan ci ab jàkka.fépp foo xam ni njort nga mu am sobe boo fa nekkee waroo faa jàng alqu-raan waaye di na ñu la may nga jàng fa aaya yu néew ngir léemoo ko, boo waree walla nga tëdd walla nga bàyyeekoo ci ab dëkk jëm ci beneen mën ngay jàng alquraan moo xam da nga koy tari walla nga di ko xool, boo jëmee ci marseb taax sib na ñu ngay jàng alquraan ndax amaana sobe jot la ci yoon wi walla nga bàyyi xel nit ña ba juum, bu dee marseb àll yoon wa set te féex sib ga day teggeeku, kiy dem ci ab maarse doonte ci taax ya la di na dagan muy jàng jàngug xamlu ngir bëgg a mokkal alquraan.Wax na ñu ni Yonent bi SaWS mosu koo wàccee moom alquraan ci lu yées ñett i fan ndax settantal gi daa am solo.Sib na ñu ngay tukki jëm ci réew moo xam ni kéefér moo fa ëpp doole ngir sàkkuji alalu àdduna.Jigéen sañul a tukki tukki buy mat doxub guddi ak bëccëg mbaa mu ëpp ko te àndul ak góor gu xaraamanteek moom mooy góor gu ko jege ci askan walla nàmpaale mbaa ngoromaale, du sañ a ànd tam akub jàmbur. aj Màkka su fekkee jigéen ji amul xaraamante te mu am àndandoo yu ñu wóolu aayul, jigéen ji yit ñu wóolu ko, di na mën a ànd ak ñoo ña.Sujjóodu Alquraan yiMooy barab yi nga xam ni booy jàng ba àgg fa te fekk saart yi dajee ci niki nga ame laab te jublu xibla, sol ngay yëre nga daa di sujjóod, fa nga nekk tam laab, bu dee tiim mooy sa farata, nga tiim ba noppi. Waxtu wa yit bañ a doon waxtu wu ñu sibee naafile.Booy sëgg di ko def da ngay wax Allaahu Akbar waaye boo ko defee ba   àggal doo wax Assalaamu alaykum.Bi ngay siggi boo ko waxee baax na boo ko waxul tam di na baax waaye wax gaa gënam na ñu ne sunna la, am na ñu ne ngëneel la, nekk gi sunna la ñi ëpp ànd.Barab ya fukk la ak benn ci fiqu Imaam Maalik, sib na ñu nga jàll te su-jjóodoo. amul ci Mufassal yi te mooy li tàmbalee xujuraat jëmsi ci suuf ba ci Naasi, boo seetloo téere yi bàyyeekoo penku di nga ci gis ay sujjóod, di nga ko gis suuratu Najmi, ci Inchiqaaq it noo nu waaye fiqu Maalik moom ba ca Suuratul Fussilat mooy ba ca mujju.Ba ca njëkk mooy bi nekk ci Suuratul A’raaf, wa yusabixuunahuu wa lahuu yasjuduun, boo waxee yasjuduun fa ngay sujjóodee, moo mujju ci saar wi, fi mu ne boo doon julli ba àgg ca kon rukkóo nga ca waroon a teg te sujjóod gi ñu wax sank da la fay war, su boo baa da ngay njëkk a sujjóod sujjóodu alqu-raan ba àggal delluwaat taxaw bu la neexee nga jàng ci Anfaal walla beneen saar waaye doo baamu Faatixa ndax rukkóo bi da ñuy bëgg mu sës ci am njàng, bariwul lu muy am waaye mat naa xam.am na yit ci Suuratu Raxdi, boo jàngee ba àgg ci wa zilaaluhum bil uduwi wal aasaali fa ngay sujjóodee.am na ci Suuratu Naxli, boo jàngee ba àgg ci yaxaafuuna Rabbahum min fawqihim wa yaf’aluuna maa yuumaruun fa ngay sujjóodee.am na yit ci Suuratu Israa’i, boo jàngee ba àgg ci wa yaxiruuna lil azqaani yabkuuna wa yaziidahum xuchu’an fa ngay sujjóodee.am na yit ci Suuratu Maryam, boo jàngee ba àgg ci izaa tutlaa alayhim aayaatu Raxmaani xaruu sujjadan ba bukkiyan fa ngay sujjóodee.am na ci njëlbéenu Suuratul Xajji, boo jàngee ba àgg ci wa man yuhini Laahu famaa lahuu min mukrimin inna Laaha yaf’alu maa yachaa’u fa ngay sujjóodee.am na yit ci Suuratul Furqaan, boo jàngee ba àgg ci maa taamurunaa wa zaadahum nufuuran fa ngay sujjóodee.am na yit ci Suuratu Namli, boo jàngee ba àgg ci Allaahu Laa ilaaha ilaa Huwa Rabbul archil aziimi fa ngay sujjóodee.am na yit ci Suuratu Sajdati, boo jàngee ba àgg ci wa sabbaxuu bi xamdi Rabbihim wa hum laa yastakbiruun fa ngay sujjóodee.  am na yit ci Suuratu Saad, am na  ñu koy wax Suuratu Daawuda, boo jàngee ba àgg ci fastaxfara Rabbahuu wa xarra waaqi’an wa anaaba fa ngay sujjóodee.amna tam ci Suuratu Fussilat, boo jàngee ba àgg ci wasjuduu lil Laahi lazii xalaxahunna in kuntum iyaahu tahbuduuna fa ngay sujjóodee.Boo dee julli jullig farata jàng ci foo war a sujjóodee soo yaboo sujjóod ko, bu dee naafile tam noo nu. Naafile mën nga koo tay jàng ca aaya sujjóod yoo yu waaye bu dee farata moom taamu wu ñu ko.Ginnaaw suba da ñoo sib naafile te suujjóodu alquraan moom ak naafile ñoo bokk waaye sujjóod gi am na ag jàppandal mooy booy soog a sëlmël suba ba ba muxtaaru suba gi di jeex boo fi jàngee alquraan ba toll ci barabu sujjóod, di na ñu la may nga sujjóod ko waaye bu muxtaaru suba bi jeexee ba daruuriyu ji dikk, boo tollee ci barabu sujjóod da nga koy tëb bañ koo jàng waaye doo ko sujjóod.Ginnaaw tàkkusaan tam noo nu la da ñu cee sib naafile waaye may na ñu la ba kero muxtaarum tàkkusaan gay jeex, boo tollee ci barabu sujjóod nga def ko waaye bu muxtaar ma xasee jeex, da ngay tëb aaya bépp bañ koo jàng.TasawuufTasawuuf moom la ñu cay jiitël mooy tuub lépp loo weesuwoon te Yàlla gërëmu ko tuub gu sell te fexe ba doo ca dellu, lépp lu doxoon sa digg ak doom aadama yi ci ay àq nga delloo ko ba mu mat walla nga jéggëlu ko ba mu wàcc la.Tuub daa am ay saart, ba ca njëkk mooy réccu la nga weesu, bu dee loo war a fay la te fay ga wéyul da nga koy dabaatal te jéggëlu yéexee ga.Dëgg dëggi ragal Yàlla mooy bàyyi lépp lu ñu tere biir ak biti te topp lépp lu ñu la digël sa keem kàttan, ku bëgg a jariñu ci yoonu Yàlla ci ñent yoo yu kese ngay aw te mooy benn bàyyi lu ñu tere ci biir, ñaar bàyyi lu ñu tere ci biti, ñett topp ndigël ci biir, ñent topp ndigël ci biti.fexeel it tëye say bët ba doo ci xool darra lu xool ga warul, moytoo déglu tam ci say nopp lu aay niki jëw, rambaaj, seede nit ci lu ko wóorul ak fen rawati na nga di ko wax ak sa làmmiñ, na nga sàmm sa biir ba doo ca dugël lu xaraam ak loo xam ni xaraam ga daa lënt ci yaw, sàmm it sa sawukaay ba doo ca moy ci njaalóo walla feeñal ko fu mu warul a feeñee ak lépp lu koy nuru. Loxo yi tam nga moytu caa laal lépp lu warul, tank ya nga fexe ba doo ca dox lenn lu   Yàlla gërëmul.Mbir mu mu doon it muy wàllu àdduna walla diine na nga ca teey ba xam lu ca lislaam àtte ndax xaraam na nga tàbbi ci mbir te xamoo la ca diine wax, soo ko xamul da nga koy laaj ku maanu ba mu xamal la ko nga jàpp la mu la wax.Boo weesoo cër i biti yi xol ba tam cër la bu mat a laabal ci ngistal (jëf lu Yàlla taxul) ak kañaan (yéene ku amug xéewël mu ñàkk ko) boo ca boolee waxee ko mbaa jëfee ko mu xaraam ak naw say jëf, na nga sax tam ci di moytu bépp jangoro xol.Li ëpp ci liy yàq xol di cosaanal ñaawtéef yépp manees na ñu koo tënk ci bëgg àdduna ak fàtte allaaxira nga xam ni daa mel ni da ñoo tëj ñaawtéef yépp ci néeg def bëgg àdduna muy caabi bi koy tijji, ñu jël it mbooleem yu baax yi tëj ci ab néeg def dëddu àdduna muy caabi bi koy ubbi.Wéeru ci Yàlla ñaan ko mu saafaraal la mbooleem xeetu jàngoro yi te yom-balal la mbir yi moo gën a gaaw ci musël la ci gàkku xol yoo yee du tee nga farlu bu baax sa keem kàttan.Boo mënee gis sëriñ bu tàggatu ci yoonu Yàlla ba xam yoon wa nga ànd ak moom moo gën a yomb ngay def say pexey bopp ngir yegg, da fay doon koo xam ni saa soo ko gisee gis ga kepp da lay delloo ci Yàlla, mu nekk it ku mat ku lay mën a àggale ci Yàlla.foo toll deel xisaab sa bakkan ba noyyi gu génn nga def ca ag jaamu Yàlla, say xalaat it nga di léen peese bañ sax ci lu am njariñ ndax xalaat yoo yee su baree ci lu amul njariñ bu yàggee cër ya jëm ca.Li Yàlla sunu Boroom farataal ci yaw nga fonk ko bu baax te di ci toftal ay naafile yooy baril lool.Di baril looy tudd Yàlla sunu Boroom te di ko teewlu boo bu moo ci gën a kawe, bi ci topp mooy bi xol biy teewlu te làmmiñ wi tuddul ba ca féete suuf mooy tuddug làmmiñ wi kese te xol bi desee teewlu. Na ngay góorgóorlu ci bëreek sa bakkan ci di ko awale ci dëgg te bañ koo topp ca la ko neex.fexee sax ci ragal Yàlla ak yaakaar ko ndax ragalug kese day jur nga naagu yërmande Yàlla, boo yaakaaree yaakaar gu ëpp da ngay daa di njort ni mucc nga, di sant Yàlla bu baax tey muñ ak di tuub te dëddu àdduna, wakkirlu ci Yàlla sunu Boroom, li Yàlla di dogal neex la nga sopp it Yàlla sopp gu mat sëkk.  Na la wóor it ni Yàlla Mi darra umpul ngay jëflanteel ci jamono ju ne.Nii boo ko defee da fay dem ba kumpa da fay jóg sa digg ak sa Boroom nga xam ko ci bu wér nga xam ni doo doon jaamub kenn ku dul sa Boroom, doo jaamu bakkan, doo jaamu seytaane, doo jaamu àdduna, doo jaamu bànneex.Boo melee nii da ngay mujj nekk jaam bu sunu Boroom sopp, tànn la boole la ci ay njoñam bu wér a wér.Su ko defee buntub tasawuuf bi da ñu koy tëjee waxtaan woo xam ni day dikk ci ay laaj ak i tontu yu jëm ci mbiru Tariixa ak wàllu taalibe ak sëriñ.Da fa amoon benn waay bu tudd Bëgg a Baax waajaloon ay laaj yu am solo, demoon ci ku ñuy wax Sëriñu Tariixa ngir leerlu lépp lu ko lënt ci diggënte taalibe ak Sëriñ Bb : Sëriñ bi noo ngi lay siyaar bu baax, da nu amoon ay laaj yu nu bëg-góon nga tontu nu ci ?St : Noo ngi lay delloo siyaar bi tay ñaan sunu Boroom mu baaxe nu, ba lépp lu nu la tontu dëppoo ak ngërëmam.Bb : Sëriñ bi da nu bëggoon a xam luy Tariixa ?St : Tariixa baatu arab la buy firi yoon, waaye ba jëm ca Yàlla moo tax nuy wax, boo ci sóoboo ab diir te dox bu yàggee di nga àgg ndax Mi ngi fi te so-riwul, fàwwu nga ànd ak ku xam yoon wi te mën laa yóbbu ndax daa bari ay gàllankoor yu lay dab ci yoon wi bëgg a dox sa digg ak fa nga jëm. Sunu Boroom mi ngi wax ci alquraan ni wa aniibuu ilaa rabbikum, dellu léen ci seen Boroom ndax ci moom la nu jóge, ki am doom da fa naan daa am gan, gan fa mu jóge la dëkk, su ko defee yoon wa ñu koy jaarale ngir mu dellu ci Boroomam moo tax a jóg Tariixa. Seydi Hadji Maalik wax na ca Faakihatu tulaab, fa turxu kulluhum ila Raxmaani muusilatun maslakatun yaa jaanii, Tariixa yépp ci Yàlla sunu Boroom la nu jëmee képp ku ci sóobu, naka noo nu boo demee ci Masaalikul Jinaan it noo nu la ko fa Seexul Xadiim radiyal-laahu anhu waxee, fa kullu wirdin yuuridul muriidaa lixadartillaahi wa lan yaxiidaa, sawaa’un intamaa ila Jiilaanii aw intamaa li axmada tiijaanii, aw lisawaahumaa minal aqtaab iz kulluhum qat’an ala sawaabi, wird woo jàpp ci Yàlla la la jëmee moo xam nga jàppee ko ci abd Qadr Jeylaani walla ci Seex axmed Tiijaan walla ku mu doon ci Qutbu yi ndax ñoom ñépp ci njub la ñu nekk. Boo seetee lii gis ni Tariixa yoon la boo xam ni lu dul yóbbu jaam bi ci sóobu ci Yàlla taxu koo jóg.  Bb : lan mooy cosaanu tariixa ci diine ?St : Diine da fay ñett i xaaj : iimaan, islaam ak ixsaan mooy tawxiid fiq ak tasawuuf. Ponk i iimaan juróom benn yii la : gëm Yàlla, gëm Yonent yépp, gëm ma-laaka yi, gëm téere yi Yàlla sunu Boroom wàccee yépp ñi ngi toll ci téeméer i téere ak ñent, gëm bis peñc ak la mu làmboo yépp, gëm ndogalu sunu Bo-room yi mu neex walla mu naqari. Ponk i islaam juróom yii la : seede ni benn Buur kepp moo yayoo jaamu te mooy sunu Boroom te moom Buur boo bu moo yónni Seydinaa Muxammad SaWS julli juróom – woor weeru koor – natt asaka – aj Màkka boo ko mënee. ixsaan mooy ngay jaamu Yàlla ba mel ni yaa ngi koy gis, boo nekkul di ko gis Moom mi ngi lay gis. Tariixa da fay ñëw ngir wéral sa ngëm, xamal la Yàlla sunu Boroom bi la sant nga jaamu ko ci ponk i Lislaam yi, jaamuwin wu tegu ci ixsaan te mooy sellal, kilifa ga ngay àndal ci tariixa mu di sa sëriñ, fàwwu di na la teg ci yoon woo xam ni boo ko toppee sa xol di na laab ci bépp ëyib ak i gàkk, yu mel ni bokkaale Yàlla, rëy, kañaan, ngistal, yéem say jëf, soxor ak yu ni mel ndax yii ku mu nekk ci yaw, loo jëf ci lu baax ñoo koy yàq. Sëriñ Tuubaa ngi wax ci ay bëyit naan wa yaa axiil hiibata wa riyaa ma’al ujbi wal xasadi wal kibri dahaa, wa adami raxmati lil insaani wa xubi rif’atin alal aqraani, fa kullu man jama’ahaa awixtawaa waaxidatan minhaa faxaa-sirun tawaa, li’anahaa tuujibu raddal amali ilalazii amilahuu faltaxqili, jëw, ngistal, yéem sa jëf, kañaan, rëy, ñàkk yërmànde, bëgg ñu lay yëkëti na nga léen bàyyi ndax képp ku léen boole walla nga làq ci benn rekk pert nga te da lay sank ndax da fay waral sunu Boroom delloo la say jëf, du ci gërëm darra. Moo tax tariixa ci ixsaan la taxaw, ndax mën ngay jëf lu baax te yaw mi koy jëf baaxagoo, Sëriñ Mbay Jaxate wax na ni  bari alal taxul a gën, néew alal taxul a bon, lay tax nit di gën ak a bon, ca xol ba lay nëbbóo ka bóof. Moo tax Sëriñ bi ngay jàpp ci tariixa da fa war a sellal sa xol ci bépp gàkk, tàggat la ci ay jikko yu tedd ba nga xam ni say kàddu ak say jëf da fay tege ci ag sell guy tax sunu Boroom nangu ko, darra lu xaraam walla lu ñu sib doo ko jege.Bb : Sëriñ bi man boo waxee lii di naa amug jaaxle ndax gis naa ñu bari ñu aju ci tariixa te desee defaru ?St : Waaw li nga wax dëgg la te seetlu bu am solo la te mat a bàyyi xel, loo   lu moom li koy waral mooy taalibe bu desee dëggël te xamul li muy sàkku ndax Yàlla ku tilim du ko jege, su ma nee tilim nak tilimug xol moo tax nuy wax. Lee lee tam kiy soog a jox boppam ab sëriñ ngir bëgg a defaru te daan jëf safaan, xëy rekk bàyyi lépp di na jafe lool waaye du ñàkk ay ngànnaay yu ko sëriñ biy jox ba nga xam ni bu ko toppee diir bu gàtt di na soppeeku ba mel na mu war a mel. Li xel nanguwul mooy nga am ci tariixa bi diir bu yàgg te mënoo jub, xoo-laatal sa bopp walla nga xool sëriñ bi, benn yaa matul taalibe walla moo matul sëriñ, moo tax loo lu nga wax sëriñ bu matul li mu doon di na ko waral ndax tay bari na ku ñuy jiiñ ag sëriñ te fa mu aw du ab yoon. Sëriñ Tuubaa waxoon na ni, wa man alaa hayril ilaahi dallakaa fa fira minhu innahuu adalakaa, ku la tektal leneen lu dul Yàlla daw ko ndax da lay sank, wax itam ni, wa man yurid salaaxal amali falyarkanan lil’awliyaa’il kumali, boo bëggee say jëf sell jengal jëm ci Waliyu bu mat. Ki bëgg a yegg te dogu moo neex a yóbbu ndax lépp lu mu yëg ni kiiraay la lu mën a dox diggëm ak Boroomam di na ko bàyyi. Jamonoo yàqu fi mu ne ba ngay dégg ñu naan diw mooy sama sëriñ te la mu lay digël doo ci def darra, la mu lay tere yit bàyyiwoo ci darra, ànd boo bu darray njariñ du ci juddu ñeel taalibe bi. Lu mu ñàkk na yedd boppam te xam ni moom moo ko xañ boppam waaye du sëriñ bi.Bb : Sóobu tariixa kon farata lay doon walla sunna ?St : Da fa mel ni nga feebar di laaj ba xam, faju farata la walla sunna. Sëriñub tariixa xol lay faj ci jangoroy biir yi nga xam ni ku mu nekk ci yaw loo def ci lu baax ñu yàq ko. Ñàkk a tënku ci tariixa tere wu laa doon jullit waaye saa soo bëggee sell ci sikk yi ngay yëg ci sa bopp ak ñaawtéef yi ngay faral di def, fàwwu nga seeti sëriñ bu mat sëriñ mu yar la, yéegee la ba nga yegg ci sunu Boroom te loo lu darra jiitu wu ci defar la ba mbooleem say gàkk i xol génn ndax sunu Boroom du ubbil buntam ku defaruwul mukk.Su ko defee ki naan muriid laa walla tiijaan walla tariixa boo mën a aju te gëstuwoo ko, jàppoo fa kilifa gu mat kilifa kenn du yaakaar ci yaw nga jote ci leeru sunu Boroom yi. Defaru goo gu, képp koo xam ni mën nga koo defal sa bopp, bu la neexee bul wuti sëriñ waaye gisagu ñu ku fa yóbbu boppam, Yàlla ci boppam moo bëgg nuy toppante te Moom rekk tax, waxoon na Yonent bi SaWS toppal yoonu Yonentub Yàlla Ibraahiim alayhi salaam, wa tabih milata Ibraahiima, nun mu wutloo nu wasiila bu nuy yóbbu ci Moom. Yaa ayuha   laziina aamanu taquu Laaha wabtaghuu ilayhil wasiila.Bb : Bëggóon naa nga xamal ma xeetu Sëriñ yi am ?St : Xeetu Sëriñ yi am bari na ñu lool ndax bépp xam-xam bu mu doon ka koy xamle mooy Sëriñ ba, ka mu koy xamal di taalibe, bu dee lu jëm ci diine di na ñu ko tënk ci ñett i xaaj. Bi  jiitu mooy bi lay jàngal araf, jàngal la alquraan, Xadiis ak fiq, xamal la fa-rata, sunna, li dagan, li ñu sopp, li ñu sib ak lu xaraam, kii mooy Seexu taxliim.Bi ci topp mooy bi lay yar, nga xam ni soo ko doon misaal, da fa mel ni ndab lu tilim bala nga ciy def ñam wu sell di nga ko raxas ba mu set, koo ku mooy Seexu tarbiya, ki lay yar ba sunu Boroom ni yaru nga.Ñetteel bi mooy Seexu tarqiya, moom moo lay yéegee yeggale la ca Yàlla sunu Boroom ba nga yëg ko. Seexu tarqiya da fay nekk ku mën a yare, ndax Yàlla sunu Boroom da fay ku sell, lu sellul du àgg ci Moom moo tax balaa ñu la fay yóbbu fàwwu ñu tàqarle la ak i ëyib. Kilifa àdduna lu mu rëy-rëy daraja, mën nga koo gis walla nga jotaay ak moom, Yàlla sunu Boroom da fa xam sunu biir ak sunu biti, di kilifa lool, boo sellul, ak kilifa gu mu mën a doon, su fëggee Bunt ba, moom mën naa jàll waaye yaw mi mu àndal te nga taq doo jàll te bunt la bu kenn mënul a xëtt. Moo tax Sëriñ bu mu mën a doon, bu nee mën na laa yóbbu ci Yàlla te defaru la wax na la lu jomb.Bb : Ndax ag Sëriñ mënees na ñu koo donnu ci waajur ndax da maa seetlu ni da ngay gis ku topp baay mu làqu, nga topp doom ? St : Lu man a nekk waaye jar naa leeral ndax ag sëriñ ci tariixa du lu ñuy donnu. Mi ngi mel ni nga wéradi di topp ap fajtal ci benn doktoor, mu wàcc liggéey nga seeti doom ji ne ko man sa waajur moo ma doon faj, ginnaaw nekkatu fi ma bëggoon nga wéyal yéeneem ci man. Doom joo ju su doonee la waajuram doonoon nga xam ni xam-xam bi nga xemmeemoon ci waajuram ba tax nga topp ko wóolu ko mi ngi ci moom, li nga def doo ko réccu. Gisa goo ku doktooram faatu mu seeti ca njaboot ga ku ko ca faj xanaa bu ca amee ku jaar fa waajuram jaar ba doon la baayam doonoon. Su ko defee bu dee bi ngay topp baay, boo ba doom juddóogul te sa jaayante sell, nekkoowoon ca daara ja di toppi tere te doo jëfee ndigal, sëriñ bi di na def ci yaw ba nga xam ni bu toppe doon am, doom ji yaw la war a topp ngir li ko raw ci waajuram ci xam-xam, nga baaxee ko ko ndax ab sëriñ du sette te ki mu xam mooy ku ko nangul, doonte doomam nga, soo ko nangulul, su faatoo mën ngaa donnu alalam waaye xam-xam bi, ñi ko nanguloon kepp a ko   moom te ñoom la ko ko Yàlla joxloo. Sëriñ bu mat sëriñ, ku ànd ak moom te Yàlla tax te dëggal yaay xëlsee donnu xam xamam. Sëriñ Tuubaa ngi wax ni doom ñaar la, doomu xol ak doomu ndigg, doomu xol mooy donnu mbir, doomu ndigg mooy donnu alal, nitu Yàlla donnu mbi-ram moo gën fuuf donnu alalam, moo tax seen njaboot saa su nekk da ñuy faral di jaay seenug askanoo ci moom jëndee ko ag taalibe, topp sëriñ ngir alal xayna tay la xew waaye xam xam akug defaru biir ak biti la ñu daan sàkkusi ci ñoom. Diine xamul askan, ki muy jiital saa su nekk mooy ki ëpp xam-xam te jub. Fa’izaa nufixa fii suur falaa ansaaba baynahum yawma’izin wa laa ya-tasaa’aluun, bu ñu ëfee ca bufta ba, askan du dox diggënte kenn ak kenn, Sëriñ Tuubaa wax na ca Nahju, Fa inamaa tafaawutal waraa bil ilmi wa dii-ni yakuunu fasbiraa laa bintisaabihii, gënante ci xam-xam ak diine la nekk waaye du ci askan. Dereet da fa mat a wormaal, moo tax sa xam-xam walla sa daraja lu mu rëy-rëy, wormaal sa njabootu sëriñ daa war ci jamono ju nekk rawatina bu ñu melee na ñu war a mel. Ku bokk ci njabootu ab sëriñ te mel na mu war a mel ba nit dikk ci moom di sàkkusi ci moom la ñu daan sàkku ci waajuram, kenn warul wax ni da koo donnu, nekkoon ca daara ja di jëfee ndigal aka bàyyi tere ba xëy defaru ba mana defare moo ko ko may. ab taalibe bu def nii yit mooy xëlsee doon sëriñ ba bu ëllëgee doonte bokkul ak moom aw askan ci saayir.Bb : Looy wax ci sëriñ da fay topp askan, taalibe di topp askan, askan wii ku ci bokk di ab sëriñ, askan wii ku ci bokk di taalibe ?St : Laaj nga lu am solo, xam nga wolof da fay wax ni loo doonul taalibeem doo doon sëriñam. Sëriñ boo gis taalibe la woon, lu ko moy sëriñ gi wérul. Kon, bépp taalibe bu dëggal te matal jaayanteem ci pas-pas ak yite ju kawe, yaay xëlsee doon sëriñ biy defal ñi la topp la la sa sëriñ defaloon. Loo lu mooy Seexal wala Muqadamal.Sëriñ Saam Mbay, Yal na sunu Boroom yokk leeram, daan na na wax ni seexal mooy defar nit ki ba mu weesoo yàqu, nga ber ko muy defare. Al’aqra-bu awlaa, mbay ci sa wee wu tank, li ngay def ci jàmbur, ki la jege tam bu la nangulee te di jëfee say ndigël di bàyyi say tere, bu yàggee nga def ci moom lu mu la mën a wuutoo sa ginnaaw. Moo tax kooy topp def ko sa sëriñ, na ànd gi tege ci dëgg te dëppoo ak li Yàlla gërëm. Yàlla Moo nu moom te bokk nu sant nu jaamu ko, jaamu Yàlla fardul ayni   la kenn du ko defal kenn, ku ci ne yaa koy defal sa bopp. Sëriñ bi da lay xamal Yàlla mi la sant nga xam ko bala nga koo jaamu. Dégg nga Sëriñ Muusaa Ka di wax ni Sëriñ Tuubaa di maanaam dex ku dem duy, ku sóobu ni mes bu génnee xam Boroomam, ku sàggan sanku fàwwu te lab te doo duy, doo set, doo setal, doo xam Boroomam. Sëriñ mën naa am ci njabootam ñuy dooni Sëriñ ni moom, ndéem jaar na ñu fa seen waajur jaar ba doon ko. Sëriñ Tuubaa daa mos a jàpp ci mbaggu ku ñuy wax Sëriñ Muxtaar Binta Lóo ne ko Muxtaar mbaa su ma léen wonee ginnaaw du ngeen jaamu xërëm, mu ne ko Mbàkke kenn du la xam di jaamu xërëm, Sëriñ bi ne ko Muxtaar su ma léen wonee ginnaaw ndax xam nga luy jaamu xërëm, mu ne ko Mbàkke boo nu ko mënee leeralal, Sëriñ bi ne ko Muxtaar su ma léen wonee ginnaaw, ku sant sama sant wii walla kuy dara-jawoo sama daraja, bu ngeen ko gisee tàggalikook mbaxana ak dàll raam jox ko seen àddiya, koo kee bu dee ndigël i Yàlla yi du ko jëfee, tere Yàlla yi du ko bàyyi yéen a ngay jaamu xërëm te kuy jaamu xërëm xam nga fu la sunu Boroom di booleek xërëm ba jëmee? Mooy safaanub àjjana, kon bu ma léen wonee ginnaaw bu léen jaamu xërëm.Muy taarix bu mat a bàyyi xel rawati na ci jamono bu doy waar bii nu tollu, nga xam ni man ngaa bëgga defaru naam waaye gis ku la mën a defar bu wér a wér jafe waaye lu waay yittewoo te muy dëgg ci moom te Yàlla tax, sunu Boroom mën na ko cee defal tawféex ba mu dajeek waay ja.Bb : Li nu lay mujjee laaj mooy noo gisee fii jamono toll ni jullit yi jàppee seen diine ?St : Lislaam gu woyof toyy, tegu ci ñàkk a gëstu ku jéggi dayo ngay seetlu ci li ëpp ci jullit ñi, fonk lool liy dundël seen bakkan ba mu jaral léen lu nekk. Ni nuy sàkkoo sunu am am di yokku, nu ko raw fuuf la nu war a bàyyee xel sunu lislaam te fexe di dolleeku ci xam-xam akug sell, lu ko moy lu la fëkk di na yomb lool ndax fii jamono toll ci ag yàqu li mën a gàllankoor jaam bi ba du dellu ci Boroomam bi ko fi indi te di ko fi xëlsee jëlee boo ko doon lim di nga fi yàgg lool.Yonent bi SaWS jàngal na nu ni ki yeewu mooy kiy toroxal bakkanam tey jëfal la ca ginnaaw dee, alkayisu man daana nafsahuu wa amila lima ba-hdal mawt. Da ñoo toll ci mujjug jamono, liy nuru dëgg te du ko da fa bari. Lu jamono yàgg yàgg, du tax dëgg soppeeku. Mbooloo moo dem fekk fa ñoo xam ni boo léen xoolee xeeb kilifa ga, kenn muccu ci, am na ay jullit yoo xam ni boo léen xoolee xeeb léen waaye Yonent bi SaWS mooy sangu mbooleem mbindéef yi, am na ay murid yoo xam ni boo léen xoolee xeeb léen waaye   Sëriñ bi neewoon na kër gi ku jël yar gi bàyyi woo fi darra, ku ko fi bàyyi jëlee woo fi darra. am na ci kër i diine yépp, terewul du ñàkk mukk ñu teg seen tank fa ko mag ña tegoon tey sellal seen keem kàttan, bokk ci ñoo ñu moo am solo wëlis leneen.Di naay faral di wax ni, fa mag ñu baax ñi jaaroon ba sunu Boroom defal léen, ku fa jaar tay te muñ coono ak tiis ya yoon wa làmboo, di na la ko defal walla mu defal la lu ko ëpp moo tax Sëriñ Tuubaa wax na ci Masaalikul Jinaan, wa laa tuxasis fadla Rabbin qad alaa bi zii taqadumin faqat fa tajhalaa, iz rubbamaa urii fattan muwaxaraa maa haaba aman xablahuu wa asuraa, ngëneelu sunu Boroom yi bul ko jagleel mag ña kon nga réer ndax bariwaana fu ku yéex a feeñ amee loo xam ni jafewoon na ña ko jiituwoon walla sax amu ñu ko woon. Yoon woo wu nag ñi mu ñor daa bareetul te ñu bari jàpp na ñu ni fa mag ñi yeggoon kenn doo tu fa yegg te muy njuumte lu rëy ndax sunu Boroom bi léen ko defaloon mi ngi fi ba léegi te du ku fiy jóg, du kuy tële.Seex Muusaa Siise da fa daan wax ni Mag yu baax yi nekkuñuwoon ay jinne ak i njuumë yuy soppeeku, ay nit la ñu yu jàpp dëgg bàyyi neen te yoqatu ñu ba xëy doon xutbu ak xawsu yu ràññeeku, muy kàddu gu am solo ndax nit lu mu jombale boppam du ko mën a am mukku.Li nga xam ne yàgg yàgg nga tàqarlikoo ak moom, boo sàgganee ba mu xañ la sa ëllëg ga ngay sax ba fàwwu, sank nga sa dund, sa këru ëllëg, say jëfu tay jii nga koy tabaxee, man amila saalixan fa linafsihii wa man asaa’a fa alayhaa, ku def lu baax sa bopp ku def ñaawtéef sa bopp, kenn deful kenn darra, kenn defalul kenn darra lu waay def boppam. Yàlla Moo nu moom, wàccee nu ci kër gu suufe gii di nu wërsëgal, na nu ko fexee dellooo njukkël ci sunu dund wu gàtt wii sunu keem kàttan, ci jaamoo ko ni mu ñu ko digëlee ndax mooy tax mu nangu ko, bañ di doxee njort wala ag réer.Bb: Jërëjëf, sant na nu bu baax ci kàddu yi, Yal na nu ci Yàlla sunu Boroom defal dégg ak topp ?St : allahuma amiin te nu bokk ko bijaahi Sayidunaa Muxammad SaWS  NOSEW SËRIÑ MUUSAA KA  Sëriñ bi noo ngi deeti ñaan Faxiir dafay nangoo dagaan Nangul nu lépp lu nu ñaan Ndax Yàlla naatal xarnu bi   Noo ngi dagaan ci Mustafaa Ma nekk marwata ak safaa Ak àqi Amdi Mustafaa Mi Yàlla jébbal xarnu bi   Ak àqi mboolem ay rakkam Ak àqi séen baay yi ñu am Ak àqi seex yi Bàmba am Ndax Yàlla naatal xarnu bi   Mboolem muriit yépp a ngi tuub Tey réccu bàkkaar yi nu juub Ba lu nu bay-bay, du nu góob Sëriñ bi geesul xarnu bi   Mbàkke, dangay boroom i mbóot Te sag njaboot tawat giloot Ñu def ma ab àntalpareet May làpputoo waa xarnu bi   Aw ma maxaamam di la woo Waaye murit yi ñoo ma woo Ne tawatal te bu nu woo Saw làmmiñay wow xarnu bi   Tay jii ma wax ba ne tareet Ngir yaa ma def àntalpareet Yaa fab i xam-xam ne yëreet Ci sama xol, ci xarnu bi   Te bul ma tanqamlu ci ñaan Ngir lii ma bon tey ku añaan Muriid yi yépp a la ko ñaan Ngir bëg nga dekkal xarnu bi   Jooy i perantal la nu jooy Boo nu fabul, lee nu ne wóoy Ku nu yafal, ban def i kóoy Mu dellu naatal xarnu bi   Jisu nu yaay te noo ngi raam Ku ñàkk yaay, day nàmp maam Buural te boot nu, ngalla daam Roggndi mboolem xarnu bi   Fabal sa doom yi yépp boot Ñoom it ñu boot séen ug njaboot Ku manta boot nga jox ko mbóot Ndax Yàlla naatal xarnu bi   Te fab muriit yi suturaal Mottali jàkka jii ñu naal Foo toll dolli séen alaal Ndax Yàlla naatal xarnu bi   Ndax Yàlla Amdi Mustafaa Tabax jumaa yi Mustafaa Bam tol ni marwata ak safaa Ndax Yàlla naatal xarnu bi   Mboolem murit yépp a ngi jooy Ngir luñu bay mu dal di gooy Ba séen i àddiya a ngi booy Sarax nu naatal xarnu bi   Jamono jaa ngi xiif a xiif Luñ togg bar gi ne ko fuuf Seex Bàmba neel ngën ji mbindeef Mu dellu naatal xarnu bi Xiif tax na ñenn mag ñi yooy  Xiif tax na gor su ndaw di jooy Xiif tax na yenn tool yi booy Sëriñ bi geesul xarnu bi   Tax na ña daa joxee ngi laaj Ñii jàpp séen i sas di xaaj Ken dóotu dem fenn ba waaj Sëriñ bi geesul xarnu bi   Xam nañ ne yaa nu daa tawal Daa nu bayal daa nu ñoral Daa nu roñal daa nu daggal Feesal nga sàqi xarnu bi    Sa yërmandee nu daa defal Lu xel dajul daa nu dëfal Daa nu tibbal daa nu lehal Reggal nga mboolem xarnu bi   Sa yërmandee nu daa sanal Jigéen ña yaa nu daa amal Tay ñépp a yam ken amatul Sëriñ bi geesul xarnu bi   Ñii séen i sag sàggiku na Ñii séen i gaay dàggeeku na Ñii séen i ngëm rékkiku na Ngir ñàkk gii ci xarnu bi   At moo ne ndax mu tane daaw Muy gën a far dellu gannaaw Ba rab yu aay yi sax di naaw Ay Mbàkke geesul xarnu bi   Wuy nun a wuy noo ka torox Yalwaan amoo ku la sarax Garab bu daanoo xob ya lax Bàmbaay ndànjaamal xarnu bi   Garab gu mag bu nee jirim Garab yu ndaw yi diy jirim Meññat ma say mbir ma ëlëm Lii rekk a dal waa xarnu bi   Allaahu akbarus samaan Jamono moo man a safaan Xéewal yi daf daa walangaan Ci dabi mboolem xarnu bi   Libeek sikkeek i sahfaraan Lan daa diwoo muy walangaan Nuy xelli kopp ya di naan Wata ya korne xarnu bi   Astaxfirul Laahal Asiim Tuub nanu lan daa def i koom Te muy lu neexulon boroom Jurbel a wuuteek xarnu bi   Xéewal yi daf daa wal-wali Baawaan fi nun di kel-keli Moo tax ma jóg di pél-péli Sëriñ bi geesul xarnu bi   Xéewal yi daf daa walangaan Waxset nga wuute nga ak sayaan Xamoo xur ak tund ak sayaan Sam ndox a naatal xarnu bi   Wàcc nga yaw loo mas a wax Def nga ko jox ku mat a jox Daawoo nu nax daawoo nu ñax Séddon nga mboolem xarnu bi   Gàncax gu ndaw gi weddatul Mag ña nga yar ken wuddatul Moo tax ma naa la suuxatal Njëmbët li won ci xarnu bi   Njëmbët la mooy gaa ya dikkon Daa wéy ci xéewal ya fi won Tay ñi ngi def ya ñu bawoon Ngir ñàkk gii ci xarnu bi   Ag ñàkk a bon ci waa ju baax Day tas kërëm xolam di jaax Daa ceebu tay ngay añe laax Jaaxal na gaa yi xarnu bi   Leeg-leeg nga gis fi ab murid Muy taxawaalu nib mariid Walla mu xàcc def tariid Ndaw njombe gaa ya xarnu bi   Ànd ak komersaa ya di jaay Ñii di wajaaseeri ba xaay Te xam ne yaa doon séen i baay Moo! tee nga naatal xarnu bi   Ñilee ngi xàcc def i seef Ñii def i dag ngir bañ a loof Ñii daw ba raw ba ni nu fiif Moo! tee nga naatal xarnu bi   Yaw la nu yaakaar abadaa Ngir yaa nu tàggaleek bidaa Tuub nanu mboolem la nu daa Bàkkaar ci njëkk xarnu bi   Yërëm nu tay yaru na nu Dóotu nu fo xàmmee na nu Dóotun nelaw yewwu na nu Yërëm nu naatal xarnu bi   Soo nu joxoon la nu yoron Dóotu nu def nanu defon Xanaa yëgoo ne yaru nan Ku weddi laajal xarnu bi   Yërëmlu nan toroxlu nan Jooy na nu ren saraxtu nan Soppeeku nan jébbalu nan Sarax nu naatal xarnu bi   Nun tuxu nan sun kër i baay Gàddaay te def la ngën ji baay Tuubaa di kër bàmba a di waay Sëriñ bi geesul xarnu bi   Murit yi saalit nanu ren Ngir xam ne yaa léen ame woon Yaa léen joxon la ñu yoran Yóbb nga mbóoti xarnu bi   Tiijaan yi réccu nañu tay Xam nañ ne bëy du sóoru boy Yaa man a may nit lu ko doy Moo! tee nga naatal xarnu bi   Bawal-bawal jolof-jolof Mboolem pël ak naar ak wolof Kenn gisatul ku am i yëf Sëriñ bi geesul xarnu bi   Koo xam ni daa na am i jaag Daa am i àngaar ak i juug Mii at mu am déwén mu jéeg Sëriñ bi geesul xarnu bi   Ku mas a am yaari wata Soxla na ren yaari mata Te manta am njëgu mata Sëriñ bi geesul xarnu bi   Koo xam ni daa na am i taax Tay mi ngi ngeeju'b néeg bu baax Bu gën a féex bam ne ca faax Sëriñ bi geesul xarnu bi   Kër yaa ngi wéet ba ni wëyëŋ Lal yañ yoroon def i koroŋ Ña doon i wuur def i koyaŋ Sëriñ bi geesul xarnu bi   Tubaab yi sax pert nañu Ña léen gëmoon perdi nañu Yahood yi sax fayit nañu Yal na ñu yées ci xarnu bi   Ña tukkiwan faf nañu laŋ Fuñ wàcc deefi léen falaŋ Àdduna yaa ka noo welaŋ Sëriñ bi geesul xarnu bi   Naar yaa ngi yalwaan ak a xaar Seex buñ xamoon dellu fa jaar Ken talatul loo jox i naar Sëriñ bi geesul xarnu bi Wuy Mbàkke ! yuuxu nan ba dee  Wallu nu boo yeexee nu dee Melal ni kuy rammu ku dee Yaa nuy tinul waa xarnu bi   Yaw yaay donoy Muhammadu Te yor nga sirrub Ahmadu Te yor nga bóoti Haamidu Man ngaa defar waa xarnu bi   Man ngaa defar bitteek i biir Defar nga baadoola ak i buur Yaa dindi àllarba ak dibéer Sàkk Muriiti xarnu bi    Man sa kanam, man sa gannaaw Loo sant Yàlla mu ne waaw Loo wax fa diiwaan ñu ne waaw Wax léen ñu naatal xarnu bi   Sa mbir ëppante na ak dërëm Nde xarnu bépp a am gërëm Te am dërëm te yokk ngëm Nga may njariñ waa xarnu bi   Ma léebu gaa yi la xamul Waa ju xamul dees koy xamal Subhaana, yaa ka mat kumal Yaa neex a wan waa xarnu bi   Nan far waññeeku tagg daam Ngir moo nu may lu jomb i maam Booleek Muriit yuy daw di raam Ag cant a war waa xarnu bi   Bàmba maneefu laa misaal Yaay géej gi wër waa senegaal Deefu la jàlle genn gaal Say duus a tooyal xarnu bi.   Seex Bàmba yaa dik mbàmbulaan Ku sóobu dóotu ñaani naan Ku màndi day dimbaan i teen Say kaas a màndal xarnu bi Ku sóobu génnaaley dërëm  Békkoor bi dóotu dem kërëm Ku ne corom kaasub ngërëm Du mar li des ci xarnu bi   Géejug hikkam gim daa dëtëm Ba ne ko secc mook ñoñam Maseefu caa nàndal ku xam Toqan ga doy na xarnu bi   Luumloo na fóore ya wéyon Raamloo na kàngam ya fi won Daane na bër ya fi ne won Amul niroo ci xarnu bi    Sirrub andaari xam-xamam Museefu caa nattal wujjam Ayam gi suural naw ñoñam Wujjam amul ci xarnu bi   Fekkoon na dab yi ne xareet Mu soppi léen watay sareet Duy léen ngëneel bañ ne sëreet Wàccoo na mook waa xarnu bi   Taalif na móol yu fees i taax Te xalimaam du juum du jaax Te am xelam du gag du naax Du fàtte lëf ci xarnu bi   Day duusu dongo yay dëtëm Duus yay jallaañoo ci'b dënnam Mooy géej gu ridwaan diy jënam Te mus la fer ci xarnu bi   Bàmbaa di géej gu tàbbi géej Fekk fa géej gu ne ko ngiij Mu duy ca leer ya ba ni giij Dellusi tooyal xarnu bi   Lu baax du baax ba weesu baax Waaye Sëriñ bee jàll baax Baax a ngi yam fi xotti baax Baaxaale gaa ya xarnu bi   Waa ju la sopp dal di baax Waa ju la weddi dóotu baax Waa joo gërëm muy gën di baax Waayoo ko warna xarnu bi   Waayam du ñiit gariiti laax Dóotu limbooy sagar di daax Loxoom du daarati ci mbaax Ku weddi laajal xarnu bi   Ku weddi lii demal lagan Isaa di mbar moo man u gan Yaaram la wuute na ak sagan Bàmbaa ko ñaak ci xarnu bi   Ngëneeli daam yi gën a tuut Xel manu koo takk di root Mbaa xalima ak i daa yu xóot Lottal na mboolem xarnu bi   Xarbaax la raw na kuy xiyaas Lu xel dajul deefu ko raas Fugraas la raw na góoru faas Sakkaa ñi teewe xarnu bi   Moo jar a way bañ a selaw Guddeek bëccëg bañ a nelaw Ba raw ñi daa wayal calaw Ngir li mu def ci xarnu bi   Seex Bàmba yaa bariy njariñ Fëriñ nga wuute ga ak këriñ Sëriñ si yaa di séen sëriñ Yaa man a leeral xarnu bi   Sëriñ si, ñoo doon fatafoor Sondeel du mel nib limiyeer Jant la moom fawxa na weer Leeram ga tiim na xarnu bi   Seex Bàmba yaa dig mànduwaar Waaju la tàbbi dóotu réer Yaay jant say gaa ya di weer Leer ya gëndoo ci xarnu bi   Nun sóobu nan la jàlle nu Waay Mbàkke! bul dem bàyyi nu Yawmal Xiyaam yobbaale nu Te yóbb mboolem xarnu bi   Seex bàmba yaay ngën ji keno Sa jën yi doy na ñuy dono Soo doon fetal di ag këno Say wal a mokkal xarnu bi   Billaahi wéeru nan ci yaw ŋoy nan ci yaw lu man a xew Ngir urwatul wusxaa du sew Déesu ko dog ci xarnu bi   Seex Bàmba yaay ngën ji wurus Foo génn xànjar daaldi rus Gor su la waaje dóotu rus Doy nga takkaayal xarnu bi   Def nan la ngay sunu takkaay Di sun bitig nu di la jaay Yaa gën i baay gën i nejaay Yaa gën xariiti xarnu bi   Seex Bàmba yaa di'b libidoor Làmburde wuute na aki cuur Sëriñ si sóobuwuñ sa mboor Nde kon ñu naatal xarnu bi   Seex bàmba yaa nu mat boroom Fekkoo ci àddina moroom Tooñoo boroom, tooñoo moroom Tinul nu tooñ i xarnu bi   Buur Yàlla jox na lay midaay Diiwaan ba xam nañu sa waay Waajoo gërëm, kërëm du daay Yaay kerkeraanub xarnu bi   Seex Bàmba yaa di'b kerkeraan Ku jëm ca Yàlla na la ñaan Soo doonu tur di «Alxuraan» Yaa boole bóot i xarnu bi   Def nan la geg bu deefi yéeg Te def la mbër mu deefi déeg Kelaŋ mi, wub nga bër yi jéeg Sebul ci mboolem xarnu bi   Yàllaa la jiital ca xadiim Tudde la Ahmadul Xadiim Jiitu na aadama ak i doom Jiitu na gaa yi xarnu bi   Yawma ajaaba bi balee Yéefar ya juum wuyoo walee La Bàmba not ñu naa   a lee Notaale góor i xarnu bi   Sirrub dëggoom ba la ne naat Ca doqi góor ña ñuy sanaat Ñépp ni nuut tàllal i baat Ken yënguwul ci xarnu bi   Mu jàll toog ca gàngunaay Buur Yàlla ràng koy medaay Diiwaan ba jox ko séen i gaay Keroog la àtte xarnu bi   Billaahi Bàmbaa dim kelaŋ Moo jàpp saytaane welaŋ Ba tër ko rendi fa gaboŋ Ñibbisi wax ko xarnu bi   «Qaataltu fil bahril lahiin Kabkabahuu nadbul amiin Mahal amiini wal amiin» Moo ko waxon waa xarnu bi   Yonnente ba ak ahlu badar Ñoo dàkku kaarce ya ko wër Saytaane nërméelu di ser Làbbe ya daw ci xarnu bi   Gaboŋ ña xam na ñuy biram Galwaa ña xam na ñuy biram Làmbarna seere nay biram Seere sa wóor na xarnu bi   Keroog la làbbe ya ne waaw Maaràbbu bii bu leen ci gaaw Leeram gi sarna asamaaw Sar na ci suufi xarnu bi   Tubaab ya naa ko nan maroo Soldaar sa naa ko bun meroo Làbbe ya naa ko bun woroo Ñibbil yilif nga xarnu bi   Tëggaale wuñ la asamaaw Bër yépp booloo nañ ne waaw Goroŋ yi lay nañ sa gannaaw Nde wub nga làmbi xarnu bi   Karaama yaa nu ko xamal Màqaama yaa nu ko amal Kaaraange yaa nu ko defal Yaay suturaal waa xarnu bi   Àll ak kër ak jaam ak gor ag Ceddook sëriñ buur aki dag Bokk ak i jàmbur ñépp a jag Jaaraama daam ci xarnu bi   Luy nit ku ñuul ak nit ku weex Diggante askan yu du jeex Fu nekk daam def na fa seex Bu man a yor waa xarnu bi   Bindéef yi yaa léen fal i buur Ku mas a xëy taali baboor Di xelli attaaya ju foor Fajoon nga aajoy xarnu bi   Soodaanu war nañ ne nërëm Biidaanu war nañ ne naham Ñépp di sant ak ay gërëm Ngir yaa defar séen xarnu bi   Koomersi naa la mersi ñoom Pël yaa nga naa la «mujji doom» Wolof ya naa amoo moroom Yaa dàmbe tagg i xarnu bi   Ken dóotu dox kem li nga dox Ken dóotu wax kem li nga wax Ken dóotu jox kem ñi nga jox Darale woon nga xarnu bi   Limaamu Sahraaneey kamaal Téeréerm ba Bàmba lay misaal Giñ naa ne mooy aboo rijaal Xutbu ya won ci xarnu bi   Mboolem i xawsu ya wéyon Yaa sóobu ngér ya ñu awon Wommat nga ruu ya ñu yoron Yeesal nga wirduy xarnu bi   Xaadiru yeesal ngay biram Tiijaanu yeesal ngay biram Saasali yeesal ngay biram Kuntiyu jox la xarnu bi   Lottal nga ñoñ sariihatu Jommal nga ñoñ haxiixatu Sa ngér mi mooy tariixatu Moo gën a jub ci xarnu bi   Woroom kurus ya daa aji Ak gaa ya daa siyaare ji Yaa tax ñu daa siyaare ji Sëriñ sa woon ci xarnu bi   Wommat nga naar yeek i wolof Xàllaat nga ngérum tasawuuf Sëriif si yaa tee ñu suruf Jàlle nga léen ci xarnu bi   Roytéefi xutbu yi nga won Kiimaani labdaal yi nga won Kiiraayi lawtaad yi nga won Ak nujabaa-uy xarnu bi   Xutbu yi, yaw lañ daa fegoo Nattu ya góor ña daa tegoo Lasyaax yi yaw lañ daa sagoo Bay laaj hidaayay xarnu bi   Naar yaa ngi am hidaaya tay Tiijaan di laaj hidaaya tay Te masu ñoo weesu bu rëy Yaw la ñu roy ci xarnu bi   Seex Bàmba, yaa di ab newet Sébbi nga tooyal gépp wet Bay nga mu ñor, góob nga ba fat Man ngaa dundal waa xarnu bi   Dundal nu, noo di sa'g njaboot Wodd nu nee nu wàkk boot Te suturaal nu, may nu mbóot Nee léen «amiin» yéen xarnu bi   Yaay fekk waayi njorondaay Nga fal ko, boole kook i gaay Ni doomi Maam Sëynabu Njaay Làmp bi won ci xarnu bi   Muriid yi yaa yor séen ngërëm Sëriñ si yaa yor séen xorom Biñ la gisul ñi'ng ne xerem Fajal nu aajoy xarnu bi   Seex Bàmba yaa di ag nduyoor Sëriñ si ñoo doon njawli-béer Waa ju la nemm falu buur Sa lem gi neex na xarnu bi   «Wa saabixuuna saabixuun» Yàllaay boroom «Kun fa yakuun» Éy waaye gaay ya fi jëkkoon Ñoo yóbb mbóoti xarnu bi   Ña rafle woon wodd na léen Ña rifle woon sedd na léen Ruu ya gëmoon wommat na léen Bañ wommataale xarnu bi   Ña ko bëggoon Seexal na léen Ña ko bañoon suuxal na léen Ña xàddi woon neexal na léen Bañ delsi ànd ak xarnu bi   Seex Bàmba yaay gayndeg ñëloor Ag ndaama sóobutil sa mboor Soo doon u weer di weeru koor Mbaa weeru gàmmuw xarni bi   Fàddal nu ndaama yii di daan Notal nu noon yii di nu daan Jàggil nu bër yii buñ nu daan Te def nu mbër ci xarnu bi   Seex Bàmba yaa matub Sëriñ Yaa xóot i mbir te yaa xarañ Waane wi yaa raw ab marañ Say gaal a jàlle xarnu bi   Soppi nu ay wagook i gaal Ten yab sa marsandiisi haal Te yóbb góori senegaal Def nub masin ci xarnu bi   Seex bàmba yaa matub sëriif Mbàkkeek mbusoobe dootu soof Séen xol ya war na ne gariif Maam Jaara tiim na xarnu bi   Siggil nga waa Mbàkke bawal Mbàkke kajoor yaa léen bewal Penku bawal yaa léen defal Lu tax ñu siiw ci xarnu bi   Mbàkke dimb ak mbàkke xewar Ak mbàkke baari, kër sayar Saañànka bàmbaa léen defar Ba ñuy defar waa xarnu bi   Askanu kër Maam Maharam Yaa tax ba waa ju ñu gërëm Mu ber kërëm am i dërëm Daagul rusoo ci xarnu bi   Daaru Salaam, Daarul Minan Daaru yi fii kulli saman Yaa léen joxon la ñu yoroon Ku weddi seetal xarnu bi   Yaa tax ñu doon i kàppitaal Niroowu ñook i fàkk-taal Am nañu barke am alaal Ñoo gàddu mboolem xarnu bi   Sa daaru yee diy lóppitaan Ku ràgg war na lay dagaan Ku ñëw nga jox garab mu naan Doktoor bi yaa faj xarnu bi   Ràggi xol ak ràggi yaram Yaa koy ragal joxey ngërëm Jarag yi war nañ laa gërëm Ngir yaa wéral séen xarnu bi   Fekkoon nga réew mi def i ndóol Fekkoon nga ñépp def i gool Yaa tax ba nuy niinal i bool Yafal nga mboolem xarnu bi   Fekkoon nga ñii def i lafañ Ñii daanu far ba ne fëlëñ Ñoo ku ñu ñaan jabar mu bañ Ñii mel ni man ci xarnu bi   Yaa dikk jag ya fi dammoon Jénganti mbir ya fi dëngoon Yékkati néeg ya suufe woon Bañ man a ànd ak xarnu bi   Amal nga gaa yu amulon Xamal nga gaa yu xamulon Feeñal nga mbir yi nëbbu won Dekkal nga ruuhi xarnu bi   Sa waay du ñee waayi kaneen Sa waay du xàcc jëm faneen Deesu la xam di gëm keneen Sa diine doyna xarnu bi   Taxoon nga ruu yi dajaloo Te wootewóo, te fitalóo Te watewóo ni kuy faloo Lislaam nga moome xarnu bi   Xàlloon nga ngér mi ba mu weex Ku ci awoon mujj na seex Te masulaa jàdd ak a jeex Ba yóbb mboolem xarnu bi   Wommat nga ruu yi jox boroom Sàmmal nga cër yi séen boroom Seex Bàmba ken du sa moroom Yaa man a jàlle xarnu bi   Dekkal nga julli yi juróom Ba ceddo yaa ngi jàppi wóom Te fetaloo bañ am i góom Yaa wone diiney xarnu bi   Aw nga siraatal mustaxiim Te boolewoo wal ak i doom Ba àgg yaak sa yépp doom Tay ñi ngi wommat xarnu bi   Sunna si yaa ko dekkalaat Tërbiya yaa ko yeesalaat Te alxuraan yaa ko falaat Yaa bindloo won xarnu bi   Fekkon nga ñuy waññ ak a toor Daa takk i ndomboy takk i cuur Yaa samp i daara, fal i wuur Tasaare daaray xarnu bi   Soppi jigéen ñiy muslimaat Ñuy dawu góor ni muhsinaat Rékki takkaayi séen i baat Di muuru dëddu xarnu bi   Yaa tax nu daa sellali jëf Yaa tax nu tekki nun wolof Yaa tax ba nuy way di walif Xamal nga gaa yi xarnu bi   Jirim yi yaa don séen i baay Baayo yi yaa doon séen i yaay Miskiin yi yaa doon séen nijaay Yaay wéeruwaayu xarnu bi   Ku jooy fi yaw nga noppiloo Ku xiif fi yaw nga reggloo Ku mar fi yaw nga màndiloo Màndal nga góoru xarnu bi   Billaahi yaa mat li nga doon Noo seddu teggi cer bu duun Wàccal, damul, laggul te téen Nde wub nga làmbi xarnu bi   Mboolem sahaabatu rasuul Ak bër ya daa tagg rasuul Mel na ni bay nga séen i tool Bayaale tool i xarnu bi   Kahab da daa tagg rasuul Busayri daa tagg rasuul Hassaanu daa tagg rasuul Semmal nga léen ci xarnu bi   Yaa raw ña daa janook rasuul Ngir yaa liggéey ba am wusuul Ba def xaliifatu rasuul Kawe nga mboolem xarnu bi   Yoon wa mu aw ba raw mbindéef Ba def donoy ngën ji mbindéef Maneesu koo xamal mbindéef Jomb na mboolem xarnu bi   Diggante mulkook malakóot Ba sar ca péey i jabaróot Ken masla boole séen i bóot Lut Bàmba bàjjob xarnu bi   Aras la daa giseek boroom Kursiyu lay xamey soloom Diiwaan la daa faley moroom Di folli seef i xarnu bi   Moom la ñu may nuurul jalaal Moom la ñu may nuurul jamaal Mu boole kook sirrul kamaal Leeram ya dar na xarnu bi   Gaa leer, ca lay jañey cibeel Gii leer ca lay ñoddeey ngëneel Kamaal ga lay faleey meteel Seexal na mboolem xarnu bi   Yàlla la daa sukkandikoo Yonnen la daa jottalikoo Jibriil la daa dimbandikoo Ba jot ci mbóot i xarnu bi   Téere ya lay wéttalikoo Durus nga lay moyandikoo Pexe ya noon ya daa jagoo Ba të na nooni xarnu bi   Taalif la daa jëfandikoo Mahfuus la daa gàngandikoo Hikkam la daa sukkandikoo Moo nàndaloon waa xarnu bi   Tawhiid la daa xamali jaam Hikaaya lay xëyee subaam Riwaaya lay gonte ne kaam Du jëw du jànni xarnu bi   Fum toll day tagg rasuul Du war watay dammi rasuul Du werse boŋ ci tarasool Moo gën a wuuteek xarnu bi   Dem jàkk a moo ko tax a nooj Julli na fiy ràkk a ba géej Aj màkka mas na ko ne ngéej Faadiilu aj na xarnu bi   Njool màkka daal lay sigiree Soo ko tudee mu daldi ree Giñ naa ne daawu ñu soree Jikkoom ya waar na xarnu bi   Fab na ca xayru lanbiyaa Jikko yu raw yuy lawliyaa Moo raw xiyaaru lasfiyaa Déndam amul ci xarnu bi   Dëddoom gu mat ga mu jagoo Ak xam gu mat ga mu jagoo Ak muñ gu rëy ga mu sagoo Mus la tawat ci xarnu bi   Nattoom yu rëy yam daa tegoo Te teewu koo ànd ak sagoo Te amna bóot yu mu fegoo Te du ko feg ci xarnu bi   Dunyaa da koo wanon gannaaw Masula faale yamu laaw Jublu ci Yàlla ne njanaaw Wakkiirlu dëddu xarnu bi   Bëggul galan bëggul medaay Bëggul lu ab tubaab di jaay Jaayante na ak Yàlla sa waay Gañe na mboolem xarnu bi   Bëggul fas ak nag ak galeem Bëggul bay ak xar ak i doom Bëggul a am sàqi njuróom Du jaay du jandal xarnu bi   Bëggu la am junni yu roŋ Bëggu la dox di yor i boŋ Moo mas a dox ba dem gaboŋ Dellu si fii ci xarnu bi   Dërëm du yàq ab deram Wurus du tax mu ras bëtëm Nawul dërëm xeebul përëm Moo gën a wuuteek xarnu bi   Dërëm xàmmeewu kook xandeer Diinaar xàmee wu kook ganaar Kuy waaru bàmba doyna waar Cey Yàlla ! bàjjob xarnu bi   Mbindéef yi yépp a yam fi moom Alal yi yépp a yam fi moom Bëggul bañul xeebul du yéem Mooy génn góor ci xarnu bi   Bawal-bawal akub ajoor Sàmm ak i baadoolook i buur Ku laaj mu jox la lay sa muur Di nég li des ci xarnu bi   Mbàkke gënul fi moom guyaar Kon ummi mbàkkeek taar bi kaar Kon du ko may sëriñ guyaar Xamul ku bon ci xarnu bi   Tabax, gënul fi moomi baar Àngaar, gënul fi moom sabaar Baari, gënul fi moom pataar Kon du fa jug ci xarnu bi   Wolof, gënul fi moomi naar Gànnaar, gënul fi moom mbayaar Kon taaxi jurbel du fa jaar Ba def jumaa ci xarnu bi   Wata, gënul fi moom saxaar Mbaanig gënul fi moom daqaar Rusul a yalwaan ak a xaar Ba Yàlla jox ko xarnu bi   Màggat, gënul fi moom sixaar Ndaw it, gënul fi moom kibaar Njàccaar, gënul gumba gu taar Gu jox tumam ba xarnu bi   Bàmbaay boroom «kun, fayakuun»! Moo donn Ahmadul Amiin Moo tax amul xejj ak i séen Mooy yërmandey waa xarnu bi   Baatin la daa fab di nu jóor Du mere nit, ba di ko dóor Mboolem jigéenam ak u góor Defar na léen ci xarnu bi   Tarbiya, lay yarey goneem Tarxiya, mag ña won fa moom Tasfiya, bër yu deefi yéem Bañ man a ànd ak xarnu bi   Diraaya, lay xamal goneem Inaaya, moodi ay jikkoom Wilaaya, lay defal boroom Cofeel gu am ci xarnu bi   Cofeel gi, moo ma ko xamal Xam-xam bi, raw na sama xel Leeram gi, fees na sama xol Baawaan ci gaa yi xarnu bi   Moo tax ba dóotu ma selaw Cofeel gi, tee na maa nelaw Maa nguy wëréelu, ni gelaw Dóotu ma toog ci xarnu bi   Leeram gi, daal may tex-texaan Saa xol di dem, ba poroxaan May naan ba màndi, coroxaan Di buusu gaa yi xarnu bi   Seex Bàmba, yaa di sun Imaam Yaw la nu teg fa sun amaam Yaw la nu doyloo, ba fa saam Rammu nu, nook waa xarnu bi   Sëriñ si woon dañoo téxem Ñoo way ne ñeex, ba xerem Seex Bàmba, moo safon xorom Safaale gaa yi xarnu bi   Ku leen faboon, teg ci balaas Jël Bàmba, teg ca bee balaas Konte, mu wat séen i palaas Mbàkke! du maasam xarnu bi   Xawsu ya, mooy séen Yilimaan Moo sàmmuwaanteek Alxuraan Adiisi Yonnen, ba rañaan Moo ko xamal waa xarnu bi   Moo am "fasaahatu lisaan" Laaya yi, moo xam seen cosaan Moo xam, la wàcce asamaan Jëmsi ci suusi xarnu bi   Moo am "mahaarijul huruuf" Làmmeñu yaaram lañ ko roof Mooy waykatub gën ji mbindéef Maay waykatam ci xarnu bi   Mooy "Muhjisaati adnaan" Yuñ wàcce aaxirus samaan Di rammu xeet wu jëm jinaan Tuubaa li ahli xarnu bi   Tuubaa, ñehal na kuy muriid Waylun, ñehal na kuy mariid Yal na nu Bàmba def muriid Neeleen "amiin" yéen xarnu bi   Jox naa ko fàww sama xol Saabub ngënéel a may setal Térub mbalaan i sama xol Fóotal nu gàkki xarnu bi   Bàmba, da ngay boroom i may Te nun, nu def woroom i moy Moo tax nu sax ci di la way Ndaxte, nga jéggal xarnu bi   Wayu nu ngir bëgg iy dërërm Mbàkke, danuy sàkku ngërëm Ca bis ba Yàlla di yërëm Xeet wi ne woon ci xarnu bi   Yaw mi laggeeyal sa boroom Ba am ngërëm "xayrul Xadiim" Wàllil nu yaw ci say juróom "Yawma yaquumu" xarnu bi   Tàbbal nu "jannatul nahiim" Ten dëkk fa ak sa yépp doom Wuntu ya, yaa yor seen i doom Tijjil dugal waa xarnu bi   Ridwaan tijjil na la, nga wéy Jox na la njénd yu la doy Waa ju la soob mu daal di wéy Yaa ame caabiy xarnu bi   Nopplujil ca «hilliyiin» Yàlla gërëm nala ak Lamiin Yonen gërëm na la ak ñeneen Ak xulafaa-uy xarnu bi   Ak Mursaliina ak Lanbiyaa Ak taabihiina ak lawliyaa Jinne ya ak Malaayika ya Gërëm nañook waa xarnu bi   Yural sa poŋ, te dem fanaan Diggante kawsara ak jinaan Nottil te lekk nag, te naan Jaajëf! defar nga xarnu bi   {Alhamdulillaahi na ngéen; Di sant rabbal haalamiin Doom a di baay kii du kaneen Man naa defar waa xarnu bi}   Yaw mi laggéeyal Mustafaa Bul fàtte, Amdi Mustafaa Ak doomi baayi Mustafaa Ñoo ame bóot i xarnu bi   Mat na xaliifatul xadiim Fees na plaas ba mat na doom Te amna xam-xam, ame koom Man naa musal waa xarnu bi   Noppeek, goreek, tàllal ndijoor La moome saalum ak kajoor Ku laaj, mu jox la lay sa muur Te musla gàntul xarnu bi   Taafeeri Njool Aaminata Yaa donn njool aaminata Tuubaa di sun madiinata Yaay weer wi tiim waa xarnu bi   Yaa neex a way, te neex a taas Ngir xarnu bii, amoo fi maas Li dale fii, ba weesu faas Yaw lañu jébbal xarnu bi   Raayaw ngënéel wi yaako yor Yaa teggi tuur ba, daw ba sar Ngir naaru góor ak fasu par Rawantewuñ ci xarnu bi   Mboolem sixaarun wa kibaar Yaa tax ñu tàbbi ci'g saxaar Ba wàcc Tuubaa ngën ji gaar Noppal nga léen ci xarnu bi   Robino yaangiy walangaan Nuy naani kawsara ak jinaan Dóotu nu tàppaatuy sayaan Jaajëf! defar nga xarnu bi   Jumaa ji yaa ko taxawal Yaa tee mu naaxsaay niw yorol Naalam wi yal nang ko matal "Aamiina" war na xarnu bi   Yaw la sulaymaan xamalon Karyeer ba, doj ya ca deson Jumaa ja bayti tabaxoon Moom ngay defal waa xarnu bi   Daawuda Bàmba lay misaal "Baytil Muxaddasi" la naal Wuyji boroomam ba kamaal Taaw ba defal ko xarnu bi   Ndommoy ngënéel ya won ca maam Yay sëtu kokki aki ndaam Nga boole kook ngënée li daam Ràngoo, amoo ci xarnu bi   Murit yi jox nala'y Idaay Tubaab ya jox la ay midaay Sultaan nga boole kook wilaay Yaa man a tàggat xarnu bi   Yàlla na ngay muuram muriit Te Yàlla booy, muuram mëriit Bihaqi xaadirin muriit Ndax Yàlla naatal xarnu bi   "Allaahu sul fadlil asiim" Kum jox ngënéel deefi la yéem Faadilu mooy "fadlu hamiim" Turam wi, doyna xarnu bi   Mooy doomi "shamsun wa xamar" Mbàkkeek, mbusóobe duñ ko jar Moo nàmp yaari meeni ngor Mooy Bàmba tay ci xarnu bi   Saddiiti baayam lay royaat Leerug cosaan ga day royaat Nday jaa di xayru muhsinaat Moo donn mbóoti xarnu bi   Mooy noobalub lislaam fi nun Mboolem shariif yi moo ci gën Donoy usaynu wal hasan Maay xaadamam ci xarnu bi   Ma wax la lëf, ci ay jikkoom Lewet, woyof, ànd ak sagoom Niru na baay ba, mat na doom Ëmb na kersag xarnu bi   Dem na ba màkkam jullikaay Haj na, siyaare ngën ji baay Te ëndiwul alal di jaay Nawleem amul ci xarnu bi   Taalif i baayam ay wayam Moo donn duusi xam-xamam Moo naan ci géejug hikkamam Sirroom ba, doyna xarnu bi   Yàlla na am lamuy mébét Ci nun, nu am li nuy mébét Ci moom, te yal nan am i sët Yu gën a gëm waa xarnu bi   Nan tagg ahmadul amiin Moom la ñu may sirrul masuun Xarbaax la feese, ba ne guun Baay baa ko lëm ci xarnu bi   Baatin ba, jaaxal naw kajoor Moo tax ñu lëm ko jame biir Soo ko gisee ma ngay bangéer Ni kuuy lu mat ci xarnu bi   Faj aajo, moo ci gën a gaaw Lum wax boroomam mu ne waaw Day fal di folli ci lu gaaw Mat naa ragal ci xarnu bi   Day way te jàngulon haraf Te màndaxaam du ca suruf Moo man Araab te man Wolof Jommal na mboolem xarnu bi   Fab na ca baayam, yan yu diis Te nduruwul boroomu tiis Kuy rooti, moodi dex gu fees Moo man a màndal xarnu bi   Sañ-sañ ba, làndi  na ci moom Jagle ga jiitu nab juddoom Mbër mu ko sóoru daal di luum Mbiram xajul ci xarnu bi   Rijaal ya ,xam nañ darajaam Bu nee jalañ, ñuy saf i jaam Nërëm-nërëm, di safi baam Raamal ko war na xarnu bi   Yal nañ ko may mbóoti lamiin Fegal ko ayu bépp noon Ku dégg ñaan, na ne amiin Ndax Yàlla naatal xarnu bi   Mbég maa ngi teeru leen basiir Donoy basiiran wa nasiir Ku teeru naan, lekk ba suur Doo ñàkk lëf ci xarnu bi   Moo am jalaal te am jamaal Te xar kanam ga leer kamaal Tem bari xam-xam am alaal "Buurika fiika" xarnu bi   Taar ba ca yuusufal kariim Ba buur ba fal ko def ko doom Jigéen ja far tàngook sagoom Manga ak basiirum xarnu bi   Ca ag rawam, la daal di raw Fóore ya daa fireek a raw Masu la jaar ci yëfi ndaw Masu la faale xarnu bi   Sóobu na ngérum tasawuuf Ku ko rawoon, nee na la wif Moo raw ña xàllon moom a lef Sakkaa ñi teewe xarnu bi   Hilmud Diraaya la jagoo Mbirum hinaaya la lëkkoo Nuurul wilaaya la sagoo Dendam amul ci xarnu bi   Durus ci téerey alxuraan Mbaa muy julleek a jàngi ñaan Yooyu la baaxoo, te ku ñaan Mu may la lëf ci xarnu bi   Yal na fi sax, ba dégg maam Te tol ni maam Ahmadu daam Te donn mbóot ya won ca daam Ndax Yàlla naatal xarnu bi   Allaahu moodi jenn waay Mooy jàpp doom, def ko ni baay Ñu bokk benn ub taxawaay Abdoo, di Bàmbam xarnu bi   Booko gisee muy sammandaay Seex Bàmba, ñoo niroob jataay Niroo yaram, niroo sewaay Niroo deret ci xarnu bi   Niroo doxiin, niroo waxiin Niroo jëmm ak melook defiin Buy ree nga waat ne du keneen Bàmbaa ñëwaat ci xarnu bi   Moodi wallax-njaanu jinaan Bu léen ko xool bët i kañaan Kañaan du tee béjjan a daan Baayam a leeral xarnu bi   Moo donn tab, ga woon ca moom Moo donnn njàmbaar ga ca moom Séen baay a séddaley jikkoom Sédde ko lii ci xarnu bi  Baatin ba, raw na saahiram Day gaaw a soppi ay mbiram Mbir ma ca baayamay mbiram Moo yor jaliili xarnu bi    Yal nañ ko dolli ay muriid Te yal na raw pexem mëriid Te yal na mujj di'b fëriid Ba tol ni gaayi xarnu bi   Nan ñaan ci Yàlla miy Samad Mu may Sëriñ Abdu Samad Te may Sëriñ Abdu Lahad Lu doy a doy waa xarnu bi   Ci bóoti "xul huwal fadhliin" Sëriñ bu mag bi gën ci yéen Yàlla bu séeni barke neen Ndax Yàlla naatal xarnu bi   Te yokk Abdul Qaadiri Fii baatinin wa saahiri Bijaahi baayu taahiri Bam tol ni Jiilim xarnu bi   Te yal na Ibraahima moom Def ab xariit fa sun boroom Ba jot ca bóot i turandóom Ndax Yàlla naatal xarnu bi   Mboolem ñi dooni saalihiin Ci sowwu jant, mbaa feneen Yàlla na saalihu di séen Jant bu tiim waa xarnu bi   Dundug Sohaybu ga ak, alaal Ju bari ja ak, jam darajaal Yal na ko Seex Bàmba misaal Ci sun Suhaybum xarnu bi   Te maynu barke ak ridaa Te sol ngërëm ci murtadaa Ba ku ko soob mu def xadaa Haajaatihii, ci xarnubi   Te boole luy taaw ak i caat Góor ak jigéen, ci benn baat Ndax Yàlla sun xarnu bi naat «Aamiina» war na xarnu bi   Mboolem lu Sayxu Bàmba am Yal nañu gën te yokku ngëm Kon, lee nu bokk ame ndam Te am ngërëm ci xarnu bi   Muusaa ka miy séen werekaan Moo léen di way, di léen dagaan Tey sant, tey tagg ak a ñaan Ndax yàlla naatal xarnu bi   Waykat yi buñ yaboo ni xiim Maa war di xaadimul xadiim Damay muriid, di jaam, di doom Te gën a bon ci xarnu bi   Ngir Abdu Mbàkkem soxna Mbay Ak Maaharam mi ñépp ŋoy Mooy baayi-yaayi sama nday Maa dikke nii ci xarnu bi   Saynabu Mbàkkem Absa njaay Ak Maaharam miy ngën ji baay Mooy yaayi-baayi sama yaay Maa dambe yii ci xarnu bi   Man léebu naa leen, kàll leen Way naa wolof, ba làkk leen Way naa araab, ngir bëgg ngéen Xam Bàmba, yéen waa xarnu bi   Way naa ko Sëhru ramadaan Mi Yàlla wàcce Alxuraan Ngir bëgg lépp lu ma ñaan Yàlla defal ko xarnu bi   Jullil ci ngën ji Addnaan Muusaa, te ñaan ko ba nu naan Géwal bu jaaxlee war a ñaan Ndax Yàlla naatal xarnu bi  Aamiin ! Allaahumma salli halaa sayyidinaa Muhammadin wa aalihii wa sahbihii wa xayra xadiimihii wa sallama tasliiman, Subhaana rabbika rabbil hissati hammaa yasifuun wa salaamun halal mursaliin Wal hamdu lillaahi rabbil aalamiin Ayaa Sóodaani jógleen déglu Muusaa Mu tagg fi Mustafaa ma ñu tudde Yaasin Gëjóon naa way ngireek ñiy sàcc i taalif Ta seen baay sax ferul baa siin fa Yaasin  Subuuxun waay ! Xuduusun, réewi Sóodaan Gumbay xélleer yi sax di palamtu Yaasin  Ngëlamtee bon nde kon jaahil du taalif Ni xélleer warta yab njàccaar fa Yaasin  Walaay ndaamaa ngi sóoru njalóor gu dangaŋ Xanaa dafa repp am dafa réere Yaasin     Ku tëkkale Bàmba ak sëriñam dafay nar Nde géej ga fa Ndar jisee su ko Mbar fa Yaasin  Pajug aajoog muriid yuy daw araamul Ku man na ko def sibeesu ko wóor na Yaasin  Ku xam bay way nga far way gën ji Yónnen Ndegam xam-xam ba leer na ba sar ca Yaasin  Sëriñ Tuubaa ni man sa ma géer gi may way Du déglu géwal bu xol ba tilim fa Yaasin  Sëriñ Tuubaa ne kuy taalif nga taalif Ca sahaaba ya mbaa ca waliyyu yaak ca Yaasin     Ku way te wayoo ci Yónnen mbaa ci waayam Araf ya nga way dangeen ko layoo fa Yaasin  Te Yónnen daf ni waa ju ma tagg aw way Ne warlul naa la àjjana fàww Yaasin  Li lee tax man ma dib géwalam ci baatin Di way seex Bàmba mbër mi fi wuutu Yaasin  Boroom taar boobu moo ma jaral di taalif Di tuuru di tuuru ngir la mu donn Yaasin  Solaat naab robb woo kaalaa ni Laamin Layal naa Bàmba maa ngi layoo ci Yaasin     Ku lay jaay taar na sam xel dem ci Yónnen Ka taaru ba Yàlla yónni ko saaru Yaasin  Ku lay jaay taar na sam xel dem ci Taahaa Wa Taahiru ak Mutaharu ñoo di Yaasin  Ku lay jaay taar na sam xel dem ci Maahin Ka far bàkkaar ya kookale moo di Yaasin  Ku lay jaay taar na sam xel dem ci Haadii Ka gindi sa maam ya réeroon wan la Yaasin  Ku lay jaay taar na sam xel dem ci Nuurun Siraaju-l-Laahi làmpub gaas ba Yaasin     Ku lay jaay taar na sam xel dem ci Muxtaar Ka Yàlla ni Mustafaa ma ñu tann i Yaasin  Ku lay jaay taar na sam xel dem ci Yaasin Imaamu mursaliin ki lee di Yaasin  Muhammad mooy turam wa ñu sant i baayam Wa Ahmadu mbaa te Haamidu mbaa te Yaasin  Te Ahmadu moo di rahmatunaa ci baatin Te Haamidu moo di nihmatunaa fa Yaasin  Turam ya mu am da ñoo làmboo ci mahnaa Limub xeetam wi ciy xéewal fa Yaasin     Turam yi le mat na ñaari téeméer wa ihdaa Yëral ma Dalaa ilul Xayraati Yaasin  Bariy tur daa na tektale mbër ci mahnaa Te mii mbër kenn tëggaaliwu koo ti Yaasin  Te nag jinneek malaakaag ñépp a raamoon Ci Yawma Alastu jébblu naa ko Yaasin  Juddóom ba rafet na koo kay gën ji Xaashim Amul ci araab xurayshin xam na Yaasin  Di yaaram doomi yaaram doomi yaaram Sëtub Màkkaag Madiina du maasu Yaasin     Nde maamam yaag i doom ya sëtu xurayshin Ca taarab taar ba lañ taaroo ni Yaasin  Su ngeen dégloo ma lim tay maam i Yaasin Te wax leen taar ba kenn du fi mel ni Yaasin  Muhammadu yaari Abdullaahi haashim Wa Abdu Manaaf a doon limiyeer fa Yaasin  Da daa labbayka naa labbayka jahran Ca ndigal maam ja ëskay mooma Yaasin  Xusayun ak Kilaabun yaari maamam Wa Murrata seen i taar a nga mel ni Yaasin     Wa Kahbun ak Luwayyun teg ca Xaalib Ña ngay taaroo ca taarub taar i Yaasin  Wa Fihrun teg ca Maalig teg ca Nadrun Ña ngay saf i jànt ngir ceeñeer i Yaasin  Kinaanata ak Xusaymata yaari maamam Ñi lee diy weer ya daa werloo fa Yaasin  Wa Mudrikatun wa Ilyaasun wa Madrun Ci seeni kanam la leer ga newoon di Yaasin  Nisaarun teg ca Mahdin góor gu sempal Limal Adnaan fii la ñu yam fa Yaasin     Ñi lee yor càllalag limiyeeri baatin Ya jàpp ca leeri Yónnen moo di Yaasin  Cërub taaram ba moo leen sóor ba duñ moy Banoo haashim shariif la ñu ngir ga Yaasin  Ma wax leen tay ni Yaasin mel ci saahir Ba tudd fi gën ji mbindeef tudd Yaasin  Sangub Yónen yi mooy Yaasin ci baatin Cangam ga ca moom mbindeef du ko xam fa Yaasin  Wa innaka lahalaa xuluqin haiimin La Yàlla waxoon fa suuratu Nuun ca Yaasin    Walam taraqatu haynii misla Yaasin Bi xalqin aw bi xulqin kenn du Yaasin  Jikkóom da fa yéemu, bind ba raw na am xel Kamaalan aw jamaalan kenn du Yaasin  Laxad faaxa-l xalaaiqa nihma xalqan Wa xulqan Mustafaa ma ñu tudde Yaasin  Mbindam baa sell, cër yaa jot mu sempal Boroom ba ko móol du cuune te kaare Yaasin  Tëggam ba ko móol kuloor ko sëlam ko moo aay Tabaaraka fiihi kenn du fi mel ni Yaasin     Guddul ba ni séll waa ju ko séen ne céy kaa Deful ab duuñ ba tax nga ne cam fa Yaasin  Rëyul ni fëtëx ni gaa ñiy dox di fàngat Di fàng ba mel ni mbaami tugal fa Yaasin  Wowul ba ni koŋŋ te yaramam du laal weñ Sewul ba ni lambax ak a jub ne Yaasin  Di saf kumba liiti sew ba ni ruuj ta sooful Ñanant u xasab du mooy taxawaayu Yaasin  Ku lëngoog moom mu sut la ca kaw nga dib duuñ Ku topp ci moom mu raw la nga des fa Yaasin     Doxiin wa ñu def ci ramatu lay sukootoo Ta tempom ba la daa daagoo fa Yaasin  Loxoom yu salab yu sell ya Yàlla fuddan Te waaraam yay niroog sooroor u Yaasin  Weham ya ni weer mel ni butoñ yu ñuy tëj Tajoor ba ko poose moo man a ñaw fa Yaasin  Te Yónnen dóoxuloon waŋulwóon te sëggul Farul xajagun mel ni ku noonu Yaasin  Wetam da fa jànde biiram sew mu xeereer Lasul noojul lexam ya ni làcc fa Yaasin     Diggam la ni xiit ndiggal tama lañ ko móolal Te doq ga daf ni yoll ni bar fa Yaasin  Te xar kanamam ga day saf weeru badrin Jëham ba wëndeelu far di melax fa Yaasin  Bakkan ba ne fonn mel ni nataal ba Ndar wër Tuñam ya di saf batoŋ yu ñu ferme Yaasin  Du tafli fi suuf du ñandu du génne aw ban Te lum mas a génne suuf ni tërax fa Yaasin  Ñaqam waa dàq sikki te dàq anbar Te raw gaa foori bun bun jaa nga Yaasin     Loram yaa dàq suukar dàq ag lem Te neexe ni dax te weexe ni soow fa Yaasin  Gëñam ya di saf kayit gii ma yor di melxet Wàllaay gàcceel na perkaal bee Yaasin  Bu masaa ne kang di ree nga ni koŋŋ tey say Su muuñaa muy melax di melax fa Yaasin  Ba sàkkalu Yàlla way samandaay palanteer Te mel nig yuur ju taw ci galaas fa Yaasin  Njamal Yàllaam la andak jaamu Yàllaam La Yaasin judduhaale du maasi Yaasin     Kawar ga ni laas ni sooy ba ma jis fa Bànjul Di mel meli njañ la mel ni wurus fa Yaasin  Te faasam yaa nga mel ni wurus wu déewul Di lér léri tey battarñiku kaari Yaasin  Lexam yu rattax yu mel ni ki feer yu ñuy diw Te yéen ya ni lipp mel ni ki yoosa Yaasin  Gëtam yaa ngay wëndeelu ilaa jixaatin Ba mel ni ki móol dolaari wurus fa Yaasin  Bëtam ba di dàq per ya di saf nenab baa Te moo gën a jis boroom limiyeer fa Yaasin     Di xool kanamam te gët ya di jis ginnaawam Amul takkndeer nde taar bay leer fa Yaasin  Su gët ya di gam-gameek a nelaw ci saahir Xolam ba di xoole kenn du fi mel ni Yaasin  Ca tusngali àjjanaam la ko Yàlla tusngal Sëlam ko ca salsabiilan naa ko Yaasin  Te kersa ga daa na tax suy xool di lamsal Da daa wax ndànk tay dox ndànk Yaasin  Barul te dërul nosul dotomul te taqul Ta leebul làmmiñam da fa wér ni Yaasin     Cëram yaa jot te mbaggam yaa ganaawam Ñu tempe ca xaatimab Yónen fa Yaasin  Malaaka ya xar dënn ba yeti yoonam Raxas ko mu set ñu duy koy leer fa Yaasin  La nekk ci Jaal jaral na ma dem Madiina Wa Màkkata Marwata ak i Safaa fa Yaasin  Ku dem ba këram mu soppi la soppi saw tur Ñu naa la al haaji ngay ku ñu baal fa Yaasin  Ka neexon tay ma am àngaari xaalis Nde kon mani meŋŋ dem ba siyaare Yaasin     Di gont a ka xëy di gont a ka xëy ba faf dee Di dox ciy doj di xuus cim ndox ba Yaasin  Di rombiy gar di nootiy ñas ba Jidda Di tànk di dox ba bufta ba wal fa Yaasin  Wallaay mile Jaal jaral na ma war fafalnaaw Woroom awiyoŋ ya sànni ma bomb Yaasin  Ma nuur ciy niir tawat ca di tawte ay at Li nuuril Mustafaa ma ñu tudde Yaasin  Ma tàbbi ci suuf ba taxta saree ni Yuunus Ngireek li ma xam ca moomale Jaal di Yaasin     Li nekk Jaal jaral na ma tay ma jaaloo Di jaalook Jaal ba jeelu ci moom fa Yaasin  Kilee jar a way kilee jar a nax di neexal Di jox libidoor ba deesu la dóor fa Yaasin  Kilee jar a woo di jox piticeen ba duuseen Ba deesula ceen ba kenn di la seen fa Yaasin  Kilee ma jaral jihaari bakkan ba am kun Ba wax ju ma wax di kun fayakuunu Yaasin  Kilee ma jaral jihaari fetal yu naa tëf Ba raw Itileer ngireek wuti leer fa Yaasin     Kilee ma jaral ma faf àngaase ay at Ba angale xar ma nib angaay fa Yaasin  Kilee ma jaral faseek Salmaa wa Laylaa Wa Hindun ndax ma denc fa am ca Yaasin  Ayaa Jaal Bombe, way na nu séy ta bomboo Ma laal sa yaram wi ndax nga yëram ma Yaasin  Ayaa Jaal Bombe way sa bakkan gi muuñal Te wan ma sa xar kanam te ree ma Yaasin  Da maa sob waaye jomb nga sax samay kem Te waa ja xamul xamal ni xamul fa Yaasin     Ma jóg nu fasante wóllare féek ba may dee Na ngeen ma ko seede maa ngi ci Jaal fa Yaasin  Te Njàmme du waa ja naa fase naa la gontal Ñëwal mbaa ma baxda sawji la léegi Yaasin  Te maa ngi ci yaw ba bañ may jaale yaw Jaal Te soo ma jëlut kaneen du ma jël fa Yaasin  Ma dellu fi wax xibaar ya ma xam ci Yaasin Maneefu la lim ngëneel ya ma jis fa Yaasin  Wallaay sama bët jisul sama nopp déggul Te xel mi dajul ku mel ni ki Jaal fa Yaasin     Amul ca malaaka sakkaa nit wa jinnin Te baahima ak njanaaw du ñu mel ni Yaasin  Te laaj naa Mulku laaj  Malakuutu turran Ba laaj baxrul muxiiti ku mel ni Yaasin  Ñu naa ma amul ca gaa ya wéyóon ca baawon Te ñiy bëgg a ñëw amul ci ku mel ni Yaasin  Ma laaj ko fa ardu shimshimatin ña dul dee Ñu naa ma amul fii kenn ku fi mel ni Yaasin  Fullaam jaak faaydaam ja ma xam ci Yaasin Jiseefu ko woon ca Aadama maami Yaasin     Fitam waa ma xam du jàq du rët du saalit Ku weddi nga laaj ko Jibriil xam na Yaasin  Ngoram gaak maandoom gaak bari bayre am jom Yaroom gaak taar ba ñoo booloo fa Yaasin  Xelam maag xay ga sempale gaak na muy def Salañ-salañam jaag wajtaay wa Yaasin  Ku jooytu fi moom mu far rangooñ muy ree Ku rafle mu wodd faj say aajo Yaasin  Te moo man u gan ganam du tawat du jàmbat Ku teew mu teral, ku woote mu sédd Yaasin     Ku xaar mu xaral la xarbaax jox la say dab Ku fuuyu ni guus di séddale mel ni Yaasin   Ku wopp mu faj, ku faatu mu yóbb Tuubaa Musal ko ci naari ramm ñoñam fa Yaasin  Fa Tuubaa summa Tuubaa summa Tuubaa Ñehal na ku sopp Bàmba te sopp Yaasin  Fa waylun summa waylun summa waylun Ñehal na ku noonu Bàmba te noonu Yaasin  Su doon ab kursu man teg naa ci Yaasin Përëmiyeer baa ngi maa nome Jaal Yaasin    Su defoon làmb yaw Jaal Yaasin yaa di saa mbër Dabal dóor gaa ya bañ Seex Bàmba Yaasin  Su doon wote maa la jox sama karti xol bii Nde yaw say kàndidaa ne na wiiw fa Yaasin  Te songal mbër ya jàggil daane joggil Ñi fay kontar Sëriñ Tuubaa fa Yaasin  Su ngeen dégloo ma wax leen tey ci Yaasin Lu ngeen xamuloon xam-xam yi yées na Yaasin  Térub taaram ba jaamu na taar ba ay at Sirrub leeram ga jaamu na buur ba Yaasin     Waxoon naa leen ko dem leen seeti mawlid Jamaalan min jamaalin leeri Yaasin  Nit ak jinneeg malaakaag ñépp a daa daw Di wër leeram ga ay ati-at fa Yaasin  Nit ak jinneeg malaakaag ñépp a xooloon Di taasu ca leer ga woon ca asal ca Yaasin  Kerog la ñu jàpp morso ca taar ba xàllar Tasaare ko tuur ko seddalé gaa yi Yaasin  Térub taaram ba lañ tuur uurulayni Ba tax du ñu faatu ngir taar bee fa Yaasin     Te joŋoma yoo ya ñoo di woroom i tiitër Ña ngay taaru ca àjjana daaru Yaasin  Te benn kawar ci ñoom bu rotoon ci dunyaa Nga janoog leeri péeyi Aras ni Yaasin  Térub taarub jigéen ña di uurul aynin La joŋoma yii di taaroo wóor na Yaasin  Ci leerag Jaal la Aadama leere nuuran Ba tax ibliisu noonu ko noonu Yaasin  Ma wax la na taar ba séddalikoo ca baawaan Ba tér ba royaat ca Aadama maami Yaasin     Sirub taaram la Aadama maam ja làmboo Ba Yàlla ni usjuduu ngir leeri Yaasin  Térub taaram la àjjana sax di taaroo Di taaroo làmbi kaasam bir na Yaasin  Térub taaram la Ibrahiima naanoon Diwoo ko ba gaa yi Namroos naa ko Yaasin  Sirub Jaal Bombee fay sawaraam wa bardaa Ba dolli ca faf salaaman ker ga Yaasin  Térub taaram mellax na ca gaali Nóohin Ca Bismil laahi mujreehaa ni Yaasin     Labal noonam ya ak doom jam ni irkab Ku bañ Seex Bàmba doo war gaali Yaasin  Térub Taaram la Muusaa Njàmmee sàngoo Ba muy dem Tuuri Siinaa jis na Yaasin  Sirub taaram la xotti ci baxru xalsuum Labal Firawna tas xaaruuna Yaasin  Térub taaram ca teex ba la Yàlla réexon Ca kaw Ayyuuba ràgg ga wér fa Yaasin  Sirub taaram ba delloo taar boroomam Ba nihmal Abdu feeñu ko ngir ga Yaasin     Térub taaram ca teex ba la tibb ratax Mu dal Daawuuda baay i Sulley fa Yaasin  Mu fab sirroom ba fent ca weñ gu ñuulam Ba faf di xaliifatan ngir leeri Yaasin  Térub taaram ca teex ba la jox Sulleymaan Mu def kob jaaro ñaan mulkan fa Yaasin  Ci barkeb Jaal la jinne ya ak njanaaw yii Di toppe Sulley mu war ci ngelaw ni Yaasin  Térub taaram la maam Yànqooba tuufóo Ba gët yi ne bàq daa na palamtu Yaasin     Térub taaram la Yuusufa doom ja sëlmoo Fa Jawharu Xusnihii mooy taaru Yaasin  Sirub taaram ba moo lëjaloon saliixaa Ba muy poñe Yuusu ngir njaaloo fa Yaasin  Térub taaram la Ismaaiila taaroo Ba fawxa na doom i Taara ya ngir ga Yaasin  Sirub taaram ba wéll na maau Zam-zam Keroog ba fa Isma juddóo ngir ga Yaasin  Térub taaram la roof Isxaaqa mbokkam Ba Israaiila far xeeb maami Yaasin     Térub saahir sa lañ fab ndox ma tuur leen Mu rëyloo leen ba far na ñu noonu Yaasin  Térub taaram ca teex ba la sànni Yuunus Ca Batni-Xuuti muy sàbbaale Yaasin  Ci barkeb Jaal la daa waxi Laa Ilaaha Ci biir jënam wa illaa Anta Yaasin  Térab taaram la jox Idriisa waayam Ba moo jëkk a bind jëkk a durus fa Yaasin  Ci barkeb Jaal la dëkk ba nax Boroomam Ba dem Firdawsi faf ne fa kuus fa Yaasin     Térub taaram la jox Luutan mu ràngoo Ba wëlbati suuf si Kanxaanan fa Yaasin  Ba Aaliyaxaa di saafilaxaa ña ngay sér Mu taw ay doj ci seen kaw ngir ga Yaasin  Térab taaram ca teex ba la sotti iisaa Mu wéy asamaaw rafaxnaahu ni Yaasin  Wa maa qataluu wa maa salabuu wa laakin La Yàlla waxoon ca iisaa ngir ga Yaasin  Sirub taaram la Saalihu dóor ci aw doj Gëleem ne ca téll génn di ŋaax fa Yaasin     Xuddaar a ko ray fa dam-dama neel aleyhim Musiiba du yem ci bopp boroom fa Yaasin  Sirub taaram la Huudun jàppe aadan Alag gaayam ya folli xéram ya Yaasin  Ci barke Jaal la Ilyaasaa maasam Wa suu Kiflin limal Yasaxun fa Yaasin  Ba Aaruuna ak  i Luqmaana ak i dendam La ñuy taaloo ba tàkkale wóor na Yaasin  Muneesul lim li mii Jaal Bombe taalal Taxawlul Njàmme ! Xatmul way wi Yaasin     Jamiihu-Rusli wa kurama jamiihan Ña ngay taaloo ca leerug taali Yaasin  Wa nuuru-shamsi aw xamarin wa najmi Ña ngay taaloo ca taarab leeri Yaasin  Te Saxaaba ya ak waliyyu ya mbaa te xawsoom Wa xutbu-samaan ya ñoo di siboori Yaasin  Te Maaliku ak Xaniifatu mbaa te Anbal Wa Sahaafihu seen i ngiir a di leer fa Yaasin  Te ngir ya ca des xaroon na ko ñetti téemeer Tegal sittiina dolli ca yett Yaasin     Woroom ngiir yaag ña topp ci baatin Ku tàqle yaa ngi tebbi ci taali Yaasin  Te Yaasin nee xuusul ngiir ya turran Waroo diiŋat ku jëm si ci man ni Yaasin Bu leen diiŋat ku ngeen jis donte xaj ba Ndegam da na baw ci ruuram tooli Yaasin  Lilee tax man ma faf def Tayba Tuubaa Te Mbàkke di Màkka Bàmbaay moom a Yaasin  Jumaa jile faf di joojële moo ma noppal Sëriñ Tuubaay xaliifa ba donn Yaasin  Siyaarejileen siyaarejileen fa Tuubaa Ku Yaasin raw na jàpp ci waayi Yaasin    Sirub taaram ba sar na ba jàll Taayif Muhammadu doomi Aaminatan ni Yaasin  Maneefu la wax lu lamb ci moom ci baatin Xaliifa bu mat xaliifatu wóor na Yaasin  Wa sallallaahu maha aalin wa sahbin Aleyhi ma faf taxawlu te sopp Yaasin  Àllaahumma salli alaa Sayyidinaa Muhammadin wa sallim tasliiman. BATAAXAL GU MAG GI ËMB SAÑ-SAÑI DOOMI AADAMA Ñu jàpp te nangu ne sagu doomi aadama ak sañ-sañam yépp-dañu yam te kenn mënukóo jalgati, te lu lépp nekk na cës laay ci taxufeex ci mbirum àtte ak jàmm ci biir àdduna. Ñu jàpp ne ñakk xam ak soofantal sañ-sañi doomi aadama indi na aymusiba yu tar tax képp kuy dund fippu. Temano egsi na ba mu nekk ci doomi aadama ñu mën a wax, xalaat, ci seen coobare, bundxatal, nàkk dëddu leen. Ñu jàpp ne am na solo lool ñu aar sañ-sañi doomu aadama ak ay matukaay ci wàllu yoon; ngir doomu aadama moomu kenn du ko sonal, muy fippu ci nootaange ak lu koy bunduxatal. Ñu jàpp ne am na solo lool ñu góor-goorlu ba gën a rataxal jokkalante gi diggante xeet yi. Ñu jàpp ne ci bataaxal boobule mbootaayu xeet yi yeesalaat na ay pas-pasam jëme ko ci sañ-sani doomi aadama yu tolloo, ci sag, ci bir lépp lu aju ci dundin diggante góor ak jigéen, ci biir tawfeex gu yaa. Ñu jàpp ne réew yi ci bokk jël nañu ay matukaay ngir dëgëral jokkalante gi ak mbootaayu xeet yi, ñu naw it bu baax sann-sañi doomi aadama ak tawfeex yu wóor ci biir àdduna yépp. Ñu jàpp ne ànd taxawal sañ-sañ yeek tawfeex yi nekk na lu am solo lool ngir, darajaal matukaay yooyu. Ndaje mu mag mi biral na ci bataaxal bii ne xeet yépp, réew yépp ak kurel yépp ñu jàpp li ci nekk, ci seen xel, te ñu góor-góorlu, ñu jaarale lii lépp ci njàng mi ak yar gi. Ñu lawal sañ-sañ yeek taawfeex yi jël aymatukaay ci biirak bitim réew. Ñu nangu te di doxal fépp ci anam gu wér ci biir xeet yi sosoo ci réew i bokk ci mbootaay gi ak gox yi bootu ci ñoom. Matukaay bu jëkk bi  Doomi aadama yépp danuy juddu, yam ci tawfeex ci sag ak sañ-sañ. Nekk na it ku xam dëgg te ànd na ak xelam, te war naa jëflante ak nawleen, te teg ko ci wàllu mbokk. Naareelu matukaay Ku ne mën naa wax ne am na ay sañ-sañ ak ay tawfeex yu sosoo ci bataaxal bii te amul xeej ak seen, rawatina ci wàllu xeet, melo, awra, làkk, diiné, peete ci wàllu politig, xalaat, réew mbaa askan woo mën ti sosoo, ci it wàllu juddu alal ak lu mu mën ti doon. Rax sa dolli amul xeej ak seen ci politig, yoon, mbaa doxalin wu aju ci bitim réew mbaa suuf soo xamne nit ki fa la cosaanoo; réew moomu mbaa suuf soosu moom na boppam walla deet, mbaa ñu yamale yengu-yëngoom. Ñatteelu matukaay  Nit kune war naa dund ci tawfeex ak kaaraange. Ñeenteelu matukaay Waruñoo def kenn jaam mbaa mbindaan. Njaam ak njaayum jaam nanguwunu ko ci anam gu mu mën ti doon. Juróomeelu matukaay Waruñoo mbugal, tutal, mbaa teg kenn lu metti lool lu yelloo wul ak doomu aadama. Juróom benneeli matukaay Nit ku ne am na sañ-sañ ñu war kaa nangul darajaam ci wàllu yoon. Juróom benneeli matukaay   Népp a yam ci kanamu yoon. Te it amul xeej ak seen, ku ne yoon woowu war na laa aar. Népp war nañu leen aar ci luy jalgati liñu tënk ci bataaxal bii ak bepp yëngu-gëngu buy indi par-parloo. Juróom natteelu matukaay Nit ku ne am na sañ-sañ dem ci berebi àtte kaay yi ci reewam saa yoo xamne sañ-sañam yooyu dëppook sàrti réewam mba yoon jalgati nañu ko. Juróom ñentteeli matukaay Menuñoo jàpp, tëj, mbaa genne kenn réewam te tegunu ko ci yoon. Fukkeeli matukaay Ci lu wér, nit kune mën naa egg ci berebu atte kaay wax li ko naqari ci anam gu jub, te baña ànd ak par-parloo, ne dañu ko taxal. Fukkeeli been matukaay ak benn Bépp nit bu ñu taqal cimbir mu tar jàppe nanu ko ku set ba loolu ñu ko taxal leer nàññ ginnaaw bi ñu ko attee. Te ñu taxawu ko ci lépp lu koy aar ci atte boobule. Duñu tëj kenn ci ay jëfam mbaa lu mu fàtte mbete loolu mu jëf ci jamono jooju nekkul mbir mu tar ci wàllu yoon, ci biir ak bitim réew. Foofu it yoon du ko teg lu dul limengóok li mu def ci jamono jooju. Fukkeeli matukaay ak ñaar Kenn warula xuus ci dundinu doomu aadama, bu njabootam, ci lu jëm ci këram mbaa lu mengóok moom, di damm it jarajaam. Buñu jalgatee yii nit kune am na sañ-sañ ñu aar ko ci wàllu yoon. Fukkeeli matukaay ak ñatt   Nit kune am na sañ-sañ wëndeelu ni mu ko neexe, tànn it dekkuwaayam ci biir réew bu mu mën ti doon. Nit kune am na sañ-sañ génn réew mu mu mën ti doon. Fimu dëkk it bokk na ci-ak it dellusi ci réewam. Fukkeeli matukaay ak ñent Nit kune bu ñu ko mbugalee am na sañ-sañ làqu ji, mbaa ñaan ñu làq ko ci yeneni réew. Su fekkee ne nit ki dañu koy toppu ginnaaw bi mu defee jëyyi, mbaa yëngu-yëngóon méngóowul ak li mbootaayu xeet yi tëral, sañ-sañ boobu. Fukkeeli matukaay ak juróom Nit ku ne am na sañ-sañ xeetoo cim réew. Mënuñu ne nit ki xeetoowul cim réew te teguñu ko fenn, mbaa ñu xañ ko sañ-sañ su bëggee soppi xeetoom ak réewan.m Fukkeeli matukaay ak juróom benn Jigéen mbaa jóor saa yu matee amul xaaj ak seen, ak waaso bu mu mën ti bokk, réew, mba diiné am na sañ-sañ sëy ak it sos njaboot. Ñoo yam it sañ-sañ, balaa ñuy sëey, ci biir sëy ak it bu seen sëy tasee. Sëy kenn menunuko fas, xanaa lu jiitu ku ne ci way-dencante yi joxe xalaatam. Njaboot nekk na menneef gu am solo ci askan wi. Fukkeeli matukaay ak juróom ñaar Ngay dund yaw doww mbaa ak mbooloo am nga sañ-sañ am loo moomal sa bopp. Menuñoo xañ kenn am aman.   Fukkeeli matukaay ak juróom ñatt Nit kune am na sañ-sañ xalaat ak sa goom ci wàllu diine, soppi it diineem mba ngëmam, am na it tawfeex feeñal diineem, mbaa ngëmam, ak mbooloo, mbaa moom doww, fu àdduna daje mbaa deet, jarali ko ci njàngale mi, ci ay jëf, ci jaamu yi ak xarbaax. Fukkeeli matukaay ak juróom ñent Nit ku ne am na sañ-sañ wax mbaa bind lu ko soob. Ci waxam yooyule kenn menuko ce bundu xatal. Te it am na sañ-sañ di gëstu, di jot, di wasare ci anam gu yaa ay xabaaraki xalaat ak ay jumtukaay yu mi Men ti jefandikóo. Ñaar fukkeeli matukaay Nit kune am na sañ-sañ woote ab ndaje, mbaa sos mbootaay ci jàmm. Mënuñoo bokk loo kenn ci mbootaay te àndu ci. Ñaar fukkeeli matukaay ak benn Nit ku ne am na sañ-sañ bokk ci ñiy doxal mbiri réewam. Mu teewal fa boppam, mbaa mu yabal ab ndaw mu teewal ko fa. Nit ku ne am na sañ-sañ, amul xeej ak seen liggéey ci bépp béréb buy doxal mbiri réewam. Pas-pasu askan mooy cëslaay buy dëgëral lépp luy doxal réew. Pas-pas gile war na feeñ ci palin yu yiw yu ñu wara amal léeg-léeg ci tannin gu yaa te am sutura,mbaa topp yoon wu wóor wu andak taw feex ci wàllu pal. Ñaar fukkeeli matukaay ak ñaar Nit ku ne meññeefu askan wi am na sañ-sañ ñu aar ko ci giru dundam. Ci dundam war na ci am xol bu sedd ci sañ-sañam yooyu, lu aju ci koom-koomam, ci dundinam ak ci lépp lu aju ci aadaam te di ko jox maanaa ak yookkute gu ànd   ak tawfeex ci wàllu darajaam, loolu lépp nag ku ne doomu réew mi indi dooleem ak di jokkalante ak bitim réew te mu méngook tërërin ak am-amu réew mu ne. Ñaar fukk ak ñatteeli matukaay Nit ku ne am na sañ-sañ liggéey, tànn it ci eanam gu ko neex liggéeyamm te mu dëppóok ay sàart yu yam te baax ci wàllu liggéey. Te it ñu aar ko ci ñàkkub liggéey. Amul xeej ak seen ku néppam nanu sañ-sañ ñu fay leen, te loolu méngóok li mu aliggéey. Keépp kuy liggéey am na sañ-sañ ñu jox ko pay gi mu yellool, baax te mën koo dundal ak njabbotam te mu yellook sagu doomu aadama, mu mottaliku it ak yeneeni pexe su mënee am ngir aar dundinam. Nit ku ne am na sañ-sañ samp mbaa bokk ci ay kurel yu koy taxawu ci wàllu liggéeyam. Ñaar fukk ak ñenteeli matukaay Nit ku ne am na sañ-sañ noppalu, feexal xolal ak it di yamale diirub liggéeyam ak it léeg-léeg muy për, bër gu ànd ak xaalis. Ñaar fukk ak juróomeeli matukaay Nit ku ne am na sañ-sañ am dundingu yamamaay ngir dëgëral wér-gi-yaramam, raataageem ak bu njabootam, lrawatina ci wàllu lekk col, dëkkuwaay, lépp lu aju ci wàllu paj ak bépp yëngu-yëngu gu am farata ci wàllu dundam. Am na it sañ-sañ ñu aar ko bu liggeeyatul bu feebaree, bu amee laago, ñàkk saxnaam mbaa sërinam, mbaa màgget, mbaa mu ñàkk li muy suturloo ci anam yu dul ci cootareem. War nañu beral loxo, dimbali képp ku tollu ci am doom ak it gune yi. Bépp xale bu juddu ci sëy, mbaa bu judduwul ci sëy ñoo bokk benn anam buñ leen di aare.   Ñaar fukk ak juróom benneeli matukaay Nit ku ne am na sañ-sañ ñu jàngal ko, njàng mi waruñu ci fayaku lu mu bon bon ci njàng mu suufe mi te am solo. Njàng mu suufe mi lu war la. Njàng mu xarala mi, te it aju ci wàllu liggéey war nanu koo wasaare. Amul xeej ak seen njàng mu kawe mi ubbil nañu ko képp ku ko yelloo. Njàng war naa indi naataange gu yaa ci ddoomi aadama te it war na dëgëral ñu naw sañ-sañi doomi aadama aki tawfeexam ci anam gu yaa-wat na it rataxal déggóo gi ak yokkute mbootaayu xeet yi ngir jàmm sax. Waajur yi ñoo jëkk am sañ-sañ ci anam gi ñuy yare seeni doom. Ñaar fukk ak juróom nenteeli matukaay Nit ku ne am na sañ-sañ bokk ci dépp lu aju ci caaday askan wi, di bànneexu ci lu cu aju ak it bokk ci lépp luy suqali xarala gi ak lu ciy meñ. Nit ku ne am na sañ-sañ ñu aaral ko lépp lu aju ci lu mudefar ci wàllu la xarala, mbind mbaa lu aju ci wàllu caala. Ñaar fukk ak juróom natteeli matukaay Nit ku ne war naa tawaxu dëpp lu aju a askan wi, ak lu aju ci bitim réewam ba sañ-sañ ak tawfeex yi bataaxalu xeet gi ëmb mën a sax. Ñaar fukk ak juróom nenteeli matukaay Nit ku ne am na ay wareef yu ko war digganteem ak dëkkandoom yi ngir dëgëral ci anam gu ya darajaam. Nit ku ne buy doxal ay sañ-sañam aki tawfeexam war naa sallook li ko yoon may, ngir mu mën a nangu, naw, sañ-sañ nawleem ba léepp lu aju ci yiw, teey ak naataange gu yaa sax ci askan wi. Sañ-sañ yeek tawfeex yi mënuñukoo doxal ci anam gu deppoo-wul li mbootaayu xeet yi misër mbaa taxawal.   Fanweereeli matukaay Ci fànn gu mu mën ti doon ci bataaxal bii, bépp réew, mbootaay mbaa nit, warul doxal mbaa def luy yàq sañ-sañ yeek tawfeex. Déglul ma jooy jooyi wolof Mbër ma defar réewi wolof Ba koo fu seeru am i yëf Te wootewul fetali sox  Moo naka mbir yéen ñi di mbër Ku mel ni man moo lu ca war Gumba gu ndaw gu matla fer Ndayam ne mes lu ngeen ca wax  Te amagul ku ko wommat Te xamagul yoon wu jub it Te manta daw ba raw lor it Te xel ma dof nopp ya tëx Xol bay xalam di fér-féri Ronqoñ ya yol di car-cari Cër ya ca des di bér-béri Di jéem a jëf te ruu ga lax  Bis bu xëyee dëgmu di jooy Mbaa muy yërëmtalu ba yooy Soo ko jisee gët ya di xuuy Mbaa muy palamtu lu mu sex  Jamono jaa ngi wéet a wéet Ku deeti jiitu te du njiit Ŋëb ruu yi boole seeni boot Te mel ni géej du fer du nëx  Mbindéef yi yépp a ngi gëlëm Dénd bi bépp a ngi lëndëm Baatin bi lépp a ngii ñu lëm Saahir si lépp a ngi ne jalax  Wàlliw yi yépp a ngi ne selaw Ndàmb yi yépp a ngi gelaw Boroom dogal ba day nelaw Te àtte yaa nga mu walax  Àllarba jam fi ne bëret Di nittu fan ciw tamxarit La àtte yépp ne xëret Góor ñeek jigéen ñi daw ba xëx  Xel yépp génn ne wëret Nawug ku nekk ne gëret Neexoon keroog ma ne xoret Ndax YÀLLA dootuma torox  Demam ga ump na mbindéef Te wub na boppub kuy mbindéef Ku dul malaaka ya ko wuuf Ak YÀLLA ak ña mu ko wax  Yonnen ba ak ahlu badar Yori biram di ko defar Moo tax xameesu ca lu wér Demiinu Yonnen la ko jox  La dale Njurbel ba këram Malaaka sàppe ne gorom Di ko bijjanti di gërëm Te di ko sàbbaal di ko jox  Way-dee ña jokku woon ca moom Te nekk barsàq ne xiim Ku ne di teeru naa Boroom Xéewal yi ñëw mu di nu jox  Wàmmeeli Tuubaa di damu Mu topp leen di leen rammu Bir ya aka rëy ba faf lëmu Ba ku ca xam lëf du ko wax  Garabi Tuubaa di sikar Suufam ya ak ndox yi di ser Saahir si lépp def naqar Baatin bi lépp ne fayax  Jumaahi Njurbel moom di jooy Taax ya ne yàŋŋ defi mbooy Cëy àddina aka man a njuuy! Te man a wor te man a nax  Tubaab ya sax tëj seeni taax Ken xamatul lu doon sa baax Baykat ya gedd seeni paax Wata ya fenqoo ne rajax Kenn xamatul kuy sëriñam Kenn xamatul kuy taalubeem Góor dootu faale waa kërëm Loo sex mu mel ni ab xetax  Luy doomi Aadama a ngi jooy Jinne ya jébbalu di jooy Sunnas Yonnen ba sax di jooy Lislaam ji rët ba far di lox  Malaaka yaa ngi wër di jooy Suuf yi juroom yaar a ngi jooy Te asamaaw yépp a ngi jooy Ngir xamaguñ fu waa ja dox  Weer yi fukk ak yaar a ngi jooy Bis yi juróom yaar a ngi jooy Cër yi juróom yaar a ngi jooy Ba ahlu badrin ñile sax  Juroomi julli yaa ngi jooy Way-wuutuhante yaa ngi jooy Jant bi ak weer wi di jooy Saa yépp yépp a ngi forox  Baahima yépp a ngi ne gorom Ñax mi saxoon sax ne ŋayam Gàncax gi ànd ne kayam Garab yi yenn xob yi lax  Gone di goy-goylu di jooy Mag di xalam mbiram ba yooy Ñi mel ni man di wax ne wóoy Seen bir yi dootul mat a wax  Jigéen ñi rët bay fëlëmu Murit ya dof bay kayamu Ñële di yuuxuy bëlëmu Kuy jéem a jóg far ne sërëx  Ku ne bëret far ne nërëm Njénde yi yépp ne xerem Jirim bu nekk tëj kërëm Ñële di rëb-rëbi di lox   Boo xalamee Ngën ji mbindeef Bisam ba ndax nu man a giif Ak xulafaa-u ya ko wuuf Te xam ne àddina du sax  Kerog ba Yonnen nee meles Sahaaba yépp ne taxas Abaabakar Saddiix a des Wa maa Muhammadun la wax  Te dafa gëm ba xol ba sooy Te teewu koo muuru di jooy Ba xel ma délsee la ne suuy Ku dul ka bindoon du fi sax  Ku ne ne ngéej a dee keroog Ku nekk fàtte say baraag Ruu yépp faatu nan keroog Sun jëmm yee fi des di dox  Jii waay a wuutu jooja waay Yii gaa ya wuutu yooya gaay Mii mbir a wuutu mooma, waay! Mii mbir a rëy ba weesu wax  Déglul ma lim fi ay ndamam Yoo xam ne ken dootu ko am Li des ci dunyaa ci kanam Ndox soo fu teeyal it mu nëx   Moojaa ku deeti feeñ a feeñ Ba Màkka ñëw fi di ko jiiñ Yonnen ba, gànnaar di ko téeñ Mu far di leen jox i sarax  Ñoo di ko jox ay àddiya Ñii di tawatsi àddina Ñii mbiri àllaaxira ya Ñoo bañ a wuysi def i tëx  Sëriif yi ñëw fi di ko yéem Làbbe yi ñëw fi di ci jéem Ku ne di barkeelu ci moom Mu fees a fees ba mel ni dex     Muy jàpp ceddoy def i seex Di fomp xol ya ba ñu weex Génnee ca àddina ak baneex Saytaane ak bakkan mi tax  Moojaa ku deeti jëf lu jar Yonnen ba ak ahlu badar Ngeen jaxasoo ci yépp bir Ba foo fi jëm ñu di la rax  Aras di jaayu cim mbindam Malaaka sàbbaal ngir mbindam Ibliis di làqu ci'g lëndëm Limub araf ya di melax    Muy dox ci jàww ni njanaaw Di xotti déeley asamaaw Lum wax fa diiwaan ñu ne waaw Muy fal di folli ci lu sax  Di soppi ruu ya di defar Di jàpp ñaawtéef ya di far Di yokk dig ya ba mu sar Di gàddu tiis ya gën a wex  Moojaa ku deeti xamle weer Ci bis bu niis bu bañ a leer Ci gàmmu mbaa ci weeru koor Ba sunu xol yi bañ a nëx     Moojaa ku deeti feg balaa Tey xamle waxtu wa balaa Di ñëw ci nit ñi ba balaa Agsi mu sàkkluy sarax  Di feg i mbas di feg i tiis Ak mbir mu xew tey yan bu diis Mbaa xiif bu tax ku ne di siis Ba boo tibbee doo tal a jax  Moojaa ku deeti doy a doy Bay fàtteloo baay ak i nday Ku ne mu jox la lu la doy Te soxlawoohul ku ko jox     Boo ko joxee da na la jox Boo ko joxul mu di la jox Te du la jànni du la ñax Te du la wor te du la nax  Boo ko moyee mu di la may Boo koy jëfal mu di la fay Boo ko bañee mu di la jay Ba xëy la not nga ne sërëx  Boo ko meree du la mere Boo ko soree du la sori Boo gorewul moom mu gore Kii ku ko bañ da nga torox  Moojaa ku deeti fab i koom Di buub di sànni niki dóom Di fab jirim yay def i doom Ba ken du faale nday ya sax  Di fab i téerey def i koom Du faale junneek i gëléem Ku ñëw mu jox la ba nga luum Kuy dem di ñëw ak ku fu sax  Di tagg far Ngën ji Mbindeef Te faalewul yàpp wu duuf Ba faf yaram wa dafa loof Te xeeti ñam ya ne pacax  Di dugg i xalwa ciy kërëm Yonnen ba jox ko fay ngërëm Te boo ko dee woo ay dërëm Du tax mu déglu la nga wax  Moojaa ku deeti wax i bóot Di sulli ay xam-xam yu xóot Ba sunu xol yi dootu root Ca dab ya ibliis def i ndox  Moojaa ku deeti wax muriit Lu koy fegal pexey mariit Di soppi dof mbaate baliit Muy cam su yewwu te forox     Kuy saafaraati ràggi xol Ku deeti far tilimi xol Ku deeti xoolee gëti xol Bay jis lu ken dul man a wax  Ku deeti dundal guddi yi Bëccëg yi yépp ak waxtu yi Bedd yi yépp ak bunt yi Foo toll jis mu di fa dox  Fu ne mu def fab jullikaay Ku ne mu boole la ak i gaay Digal la teg la cib jataay Te du la wor te du la nax     Di jiite waxtu yiy juroom Du wuute mukk te du tiim Xasaa-idam sëf nay gëléem Ajaa-ibam sëf nay warax  Di bind guddi du nelaw Bu jëmm yépp nee selaw Mu dem ci péey bu ne xeraw Bu bët setee mu di nu wax  Kii ku ko jis sax ku ko jis Ku jis ku jis waa ju ko jis Su ngéen demee ca boo ba bis Mu rammu leen ken du torox     Doomam ya ëpp nañ sëriñ Seexam ya doy na ñuy sëriñ Ay taalubeem raw nañ sëriñ Kuy roy na roy ci lii ma wax  Moojaa ku deeti tarbiya Ba noppi daa di tarxiya Ba noppi daa di tasfiya Ba kum gërëm dootu torox  Moojaa ku deeti taxliya Ba noppi daa di tahliya Ba noppi daa di taxliya Ba ku ko jis daal di ne ax     Ku deeti xamle tasawuf Te bis bu ñëw muy gën a saf Ba gaa ña delluy saf i dof Garab yu ndaw yiy doog a sax  Ndax ngér mi dellu yees a yees Ndax YÀLLA am ca gaa yu fees Mbaa gaa yu sóobu ba ne suus Ca péeyi góor ña di ca wax  Wuy ma ne wuy man ki ma ron Te ndox mi yol fi sa ma ron Lu nekk maa ngi ko naroon Fu may duyeeti ngën gi ndox     Wuy yoonu tarbiyaa ngi jooy Ngéram mi def ñall ak i mbooy Cëy àddina aka man a njuuy! Te man a wor te man a nax  Tarbiya yaw def ngab jirim Ñàkk nga waa ju saf xorom Nun ñépp noo ngi ne gorom Ni jën yu ndaw yu ñàkk dex  Soo doon jigéen ma ne la tay Muurul bu jag dootul a sëy Far yi fi des duñu la doy Luñ jaayu jaayu duñ la nax     Déglul ma jooyle alxuraan Waayam ju mat ja ba rañaan Da koo defoon ab kerkeraan Di dem di délsi di nu wax  Ca lay jiseek Ngën gi Mbindéef Moo di kënoom bay noti seef Gaalam ga mooy jàlle mbindeef Ca bis ba kenn dul tal a sex  Moo ku la deeti def ci taax Di sotti lajkoloñ ju baax Boole la teg ci lal yu baax Te dem fanaan ci néegu ñax     Mo ku la deeti jëndlu Mo ku la deeti jànglu Mo ku la deeti bindlu Bu ñuy nelaw mu di la wax  Ku deeti jàpp ay junneem Di def ci yaw mbaatey gëléem Te def ma koomam jamonoom Ku ko fu xam na ma ko wax  Ku deeti fab lim ub kurus Ci xeeti xaalis ak wurus Di sànni gaa ya koy durus Te di ca raaxaley tarax     Ku fabatiy laaya di nas Araf ya takkoo ni kurus Saahir sa mel ni kuy durus Baatin ba mel nikib tabax  Moojaa ku deeti listixaar Ci alxuraan di tuddi saar Di tuddi laaya di xiyaar Ba ne la lii la YÀLLA wax  Mushaf ya lay wéetalikoo Durus ga lay fàggandikoo Taalif ya lay jottalikoo Leer ya gëndoo mel nig melax     Mbaakol di bind di ko yót Gànnaar di bind di ko yót Saalum di bind di ko yót Muy jënd ay móol di ca rax  Boo féetewoo di ko bindal Mu féetewoo di la dundal Boo koy bayal di ko bindal Mu sàkk ñuy bay di la jox  Di la defal can ub jigéen Labat ko yët la doo ko miin Te gàddu say bir nga ne tóon Mbaa nga ne gumm nim petax     Su ma yëgoon jënd i mushaf Su ma yëgoon bind i mushaf Su ma yëgoon dëju ba xëf Su ma yëgoon matul a wax  Su ma yëgoon di ko bayal Di ko bindal di ko demal Di ko sukkal di ko dawal Te di ko rootal dabi ndox  Muusaa Ka seetal say moroom Te kon nga sant sa BOROOM Seetal ñi weddi jamonoom Ak ñi wéy ak ñiy bëgg a wax     YÀLLA laram bu mu gërëm Loo ko jëfal am ca ngërëm Soo ko joxee benn ub dërëm Mu ful ko ay junni yu sax  Leeram yi tax lay am i yëf Di way araab di way wolof Te xam ne jàngóo sax u lef Mbóotam mi rekk a la ko jox  Leeram gi tax laa am i gaay Te donnewóo ko ci sa baay Fekkóo ko woon ci say najaay Ku seetlu rus ba ne tesax     Te xamalóo leen i masal Te firiloo leen i fasal Te bu ñu sukkee duñ desal Lii sopp Bàmba rekk a tax  Te dunŋñu xàcc duñu mer Te duñu xàddi du ñu bar Te duñu yoqi wut i kër Te du ñu fecci la ñu wax  Sëqal i bopp ne suxur Di fande tey soli sagar Nga tëdd ñuy defar sa kër Loo digle ken du ca nasax     Waajal te jëm ci sa BOROOM Te jéem a sàmm sa juróom Yaar yii ñu boole ñu ne xiim Te xam ne bis da na ñu wax  Ngir ki la daa sàmmal di feg Di la tinook ki lay alag Bu sàmmatul tay ak ëllëg Boo farluwul danga torox  Alhamdulil laahi na ngeen Sant BOROOM Aras mi leen Tàbbal ci ngéram mi te ngeen Jis ko mu jis leen ngéen di wax     Alhamdulil laahi ndegam Tuubaa di Màkkay aji-gëm Ku yéene aj te manla dem Na fas siyaareji te dox  Ku xam te xàmmee jamonoom Na xam ne YÀLLA ki nu moom Moo boole penku ak soowoom Te yori bóotam di warax  Alhamdulil laahi na ngéen Sant ki tax mu jege leen Dogal ba jiitusi na leen Dogal ba rekk a nu ko jox     Manoon nanoo dëkk ca Ngaay Walla ca Podoor ak i Gaay Walla nu faf dëkki fa Xaay Di xëy di gont di ko dox  Manoon na koo defi Gaboŋ Nuy fay i paas di yor i boŋ Walla mu dem ba ne nu meŋ Ba ken du xam réew ma mu sax  YÀLLA bu sun réew yi di naaw Di wuyu YÀLLA niy njanaaw Yal nanu dal fi sa gannaaw Nga boole leen far ne tarax     Yal nan ñu rob fa sa gannaaw Kurél ba ngay bokkali géew Te may nu mbég mu gën a gaaw Xefiinu bët mbaateg melax  Àllaahumma salli alaa Sëydinaa baabil hulaa Bi haqi haaidil malaa Yërëm nu boole nu sarax        Yoonub gaa ñu baax ñi Séen mbokkum jullit, moo léen di nuyu bu baax.Di léen sant ci soxlal gi léen ay téereem soxlal ba mu jaralleen ngeen di waxtu wu yàgg di ko def ci téere yi muy bind. Waaye maa ngi ñaan sunu Boroom mi nga xam ni moo moom lépp mu defalleen ak dégg akug topp akug nangul, te may ma mboolem kàddu walla mbind mu juggee ci moom mu doon loo xam ni duma gàccal ëllëg.  Te sunu Boroom may ma ci ngërëmal Sëriñ Tuubaa Maa ngi ñaan mboolem woroom xam-xam yi nu dimbali nit ñi. Ndax fi mu nekk ni réer gi doyna war loolu, nee ku koo deful ci ñoom dana ñu ko koo laaj ëllëg. Nun xeetub Yónent bi STW li nu war mooy nekk benn bañ a xajjaloo, di diisoo, di laabiirante, ku xam luy jariñ sa mbokk nga wax ko koo. Kenn waruta toog naan téere yiy wax ci lu baax bari na ku mu neex nga baax. Ñi xamleey bis bu set warteef la ci ñoom ñuy xamal ngi xamul ak di léen fàttali. Bu doon li woroom xam-xam yi wax doyna kon kenn dootul bind. Waaye saa su nekk daa am yuy soosu ak yuy xew yoo xam ni amul woon. Te  yooyu di doon loo xam ni lu man a réeral nit la, te nit ñi duñu ko xam. Kon ku Yàlla sunu Boroom jox dara ci xam-xam war ngay gëstu bés bu set di xool yàqu-yàqu yi, ak di fexee ba nit ñi xam ko, doonte dañu koy maytu ndax loolu mooy li wér.  Li may jiital Lislaam daa nekkoon "perub jamã" bu sét te sell, yoxoo yu sét te sell di ko joqalante, waaraam yu dëgar di ko téy. Waaye joqalante gi di dem di dem ba àgg ci yoxoo yu tàq yu tilim, yoxoo yooyu di ko pasar-pasaree ak sannante ba mujj "per ba ñuul kukko, ba mujju ku koo xamul woon doo ko jàppee jamã. Waaye teewul leelee am ku koo xam ñëw wokku ko muy leer-leeram ñu ko gis xam ni "jamã" la, waaye buy bàyyi tuuti mu ñuulat kukku. Per boobu bi mu nekkee ci biir tumrànke googu di jooy ndax niim ame xayma nga xam ni ku koo jaay man nga cee am lu dul jeex te kenn xamu ko, am benn tëgg bu yewwu dikk gis ko, mu daal di mel ni ku tàggoog sagoom. Manatul a lekk manatul a naan , manatul a jaxasook  nit ñi. Sëg ca "per" ba di xuus si tur ya baa "per" ba dellu ni fàŋŋ di leer-leeri. Mel namu meloon bu jëkk walla mu raw ko, mu jaay ko am ci loo xam ni kenn masu koo am, daal di tàmbalee maye lu ko neex. Ni la Lislaam meloon ci jamonoy Yonent bi STW ak ginnaaw ba gaa yu baax yi fi aw, ak Sëriñ Tuubaa HLM, bi mu ñëwee nimu ko yeesale.  Li ma jooy loo Mooy daa mel ni nun ñi gi sàggan baa Lislaam di bëgg tàq fim nekk ci sunuy yoxoo. Te loolu bu ame, te daanaka am na , kan moo koy raxaasat te àdduna tukki na ba noppi, daa mel ni daa nu topp ci ginnaaw àdduna, di waaxu ak di daw saa su nekk te manu noo fexee ba jot ko. Konn li ci war mooy bàyyi ko, te dëgmal sunu Boroom SWT ndax manu noo fexee ba sunuy mboytéef mat fi.    Mooy yoon wi gën ci yoon yi. Te mooy yoon wi nga xam ni bunu fi awee Lislaam daa na dellu mel namu meloon. Nu war a xam yoon woowu, wan la nu jël sunuy tànk dëgg koo fa bu dëgër ba ña teggeeti. Yoon woowa mooy yoonu  "muñ". Yoon woowa moo di yoonu " farlu" mooy yoonu "jéggal" mooy yoonu "xam-xam" mooy yoonu "jëfee" mooy yoonu "suturalante" mooy yoonu "tabee" waaye yoon woowu mooy yoonu "dëddu ak sellal".  Muñ Melo laa ci melooy sunu Boroom SWT . Mooy melo woo xam ni mooy lépp. Mooy li nga xam ni ku koo manul manoo dara. Jàmbaar dëgg moo koy man a muñ. Waaye muñ ku koy wuutal app manu ko muñ luy sax la. Foo fekk kuy muñ mooy ki nga xam ni daa jàpp ni àdduna nekkul luy sax, ëllëg mooy kërug fay ga, saa sunu faa àggee lépp lu mu doon muñ sunu Boroom dina ka  ko fayul fay ka ko. Waaye ku jàpp àdduna mooy lépp ku fi fayu doo too fayu doo man a muñ. Loolu tax yeefer yi ku léen merlóo walla nga nar a naqaral séen àdduna dañ lay ray buñu ko manee. Ndax ñoom àdduna mooy séen lépp. Te xamuñu ni dunduuk àdduna boo ko dugaloon ci dunduuk ëllëg tuuti la ciy doon. Kon nun jullit yi war nanu man a muñ bu baax, ndax fi du sunu kër. Ëllëg mooy sunu kër  Boroom cër ci Yàlla rekk nag mooy man a muñ     konn nanuy góor-góorlu di muñ dogal yi ndax bunu ko muñul it amna ba noppi. Lunu nit def ci lu metti nanu jàpp ni sunu Boroom moo nu ko def ngir sunuy wakkar   Su koo defee nu gaaw tuub dellu ci Moom   Farlu Mooy li nga xam ni war na bépp jullit mu di ko déf. Te mooy fexee ba li nga sax ci lu baax àdduna buñu laa ci jële. Bu fekkee xam nga ni, li lu baax la, li la war mooy sax ci dàkk. Bu la ci ay nit walla alal walla banneex jële. Ku koo déf mel nga ni ku jaay ëllëg jàndee ko tay. Te di nga ko reccu lool bu ëllëgee  Jéggalante  War na ku gëm sunu Boroom   te loolu ku xool ci Yonent bi STW ak Sëriñ Tuubaa hllm danga ko man. Ndax Yonent bi STW nekk na Màkka fukki at ak dara yu xam ni ciy mettit ak naqar la nekk waaye teewul bamu demee ba jekku léen ca "ubbig Màkka" daa leen a baal ni léen démleen ma léen boyal. Sëriñ Tuubaa itam hllm fukki at yu mãkk (yés) tuuti am na ko, yoo xam ni ciy fitnaa rekk la nekk ak naqar ci ay noonam waaye teewul mu wax ni jéggal naa noon yépp.  Xam Bokk na ci yoonu gaa ñu baax ña jiital xam Yàlla sunu Boroom,  xam gu wóor ca meloom ya ak ca màggam ga ak ca sellam ga ak ca rëyam ga jalla jalaa laahu wa has-saa kamaa lahu' nga xam ni ñoom dangaa ciy gise koo xam ni buy julli day lox ngir xam màggug Yàlla SWT waaye ca dëgg-dëgg ñoo ñu raw na ñu kenn gisul séen pënd. Bu guddee dañuy fanaanee jooy. Njort ne sawaara bu fekkoon kenn la ki sunu Boroom bindal ñoom la. Duñu  fat jullig mbooloo. Ku ci genn julli fat, dangay tiit lool. Xam-xam nag doonul loo gis xam ko yam ci. Ku jàpp ni xam-xam mooy jeexal téere yi foo tollu di tal-tali doo selaaw wenn waxtu, te doo nangu ku la ëpp xam-xam réer nga lool.   Jëf Xam-xam nag bala am njariñ ka ko xam  diko jëfe. Yonent bi STW nee na "ëllëg dana am ñu nekk àjjana di laaj ay nit yu nekk ca sawaara na léen lu léen dugal foofu? Yéen yéen a ñu daa jàngal? Ñu daa di tontu ni dañu daawul jëfe sunu xam-xam. Xam ni julli Yàlla moo ko digle ñépp a koy def waaye saxal di julli moo jafe.   Suturalante  Gaa ñu baax ña dañu daa suturalante bu baax. Ku mas a xam sa sikkus moroom danga koy nëbb bu baax. Kenn daawul jëw kenn. Ku mas a fekkee sax fu ñiy jëwe sa moroom danga koy noppiloo walla nga jóg dém. Daawuñu saaga kenn. Walla ñuy kenn, walla reetan kenn. Seen sikkus boppu daa leen da leen dan doy ba duñu xool séen sikkus moroom. Daawuñu xulóo, daawuñu xeex. Wax nañu nee Àlliyun ibnu Usayni mas naa romb way mu koy ngàññi, mu ni ko koy ngàññi ? Mu ni ko yaw doŋŋ lay ngàññ. Mu ni ko man it yaw doŋŋ lay baal. Noonu lañu meloon. Nun nag nunu mel?  Tabe Da ñoo tabe woon lool. Buñuy joxe duñu am xejj ak seen: ak mag ak ndaw. Ndax dañu sexlu woon àdduna lool. Soxna Ayisatu RTH am na bis muy joxe baa limu yoroon lépp jeex, am mbindanam mu nee ko li ngay joxe lu tee nga jënd ci ndawal gu nu réere? Mu ni ko fàtte naa ko. Dëddu ak sellal Gaa ñu baax ña dëddu woon lañu te sellal liñuy déf walla ñu koy wax, walla ñu koy yéene lépp Yàlla sunu Boroom doŋŋ mooy tax. Daawuñu wax ngir àdduna walla ñuy déf ngir àdduna, walla ñuy yéene dara ngir àdduna. Seen lépp Yàlla kese la.       Séex Ahmadu Bàmba Mbàkke ñu di ko woowe Seriñ Tuubaa walla Xaadimu Rasuul (di baatu araab buy tekki “ Liggéeykatu yonent bi ”), moo bindoon téere bi ci làkku araab. Mi ngi gane àdduna ci atum  ca Mbàkke (ñu daan ko wax Mbàkke-Bawol), wuyuji Boroomam bésub  sulet  ca Njaaréem (Jurbel) ci Senegaal. Nitu Yàlla la woon bu ràññeeku, teg ci nekkoon boroom xam-xamu diine bu mag a mag. Mooy ki taxawal yoonu Murit, sanc Tuubaa, taalif lu sakkan ci diine te indi ay gisiin yu bees. Nekkoon na it bañkat bu mag bu wéeru woon doŋŋ ci Yàlla. Moo taxawoon jàmmaarlook tubaab yi ngir xeexal Islaam. Ginnaaw gi ñu jéem koo sànk ci pexe yu bari, génne ko ay yoon réewam. Waaye teewul mu mujjee am ndam seen kaw, ginnaaw bi mu muccee ci seeni pexe. Tey jii ay njàngaleem ak i jëfam law nañu fépp ci àdduna.    Lii mooy téereb Sëriñ Tuubaa bi tudd Jawharun-nafiis. Sëriñ bi, yéene ju mu amoon ci dundalaat lii di xam-xami diiney Islaam, moo waraloon mu amal ab liggéey bu màgg bu jëmoon ci wàllu suqali téere yu jëkk (yàgg) ya nga xam ne gis leen walla am leen ba di leen jëfandikoo yombul woon. Bokk na ci téere yooyu bob boroom xam-xam bu mag, bu doon wuyoo ci turu Laxdari. Moom nag daf koo wesaroon, Sëriñ bi jël ko yaatal ko, sotti ko aw woy ngir yéwénal njàng mi ak mokkal gi, tudde ko « Ajawharun-nafiis » ; ñu di ko tekkee ci wolof « wurus wu gànjaru ».  Téere bi, njariñ li mu làmboo foo ko natt rek, weesu na ko. Sëriñ bi waxtaane na ci ay ponki Islaam  yu takku te am solo lool. Ci njalbéenug téere bi, ma nga fay leeral bu baax li jëkk a war mukàllaf,  te mooy wéral ag ngëmam ak taxaw temm ci liy farata ci moom ci wàllu xam-xam te mooy xàmmee faratay jëmmam. Mu topp di indiy leeral ci ni mukàllaf war a saxoo tuub ak la ca aju ci ay sàrt. Mu jàll indiy leeral ba-tey ci ni mukàllaf war a sàmmoonte ak juróom-ñaari cëram bu baax-a-baax ba moytu cee moy Yàlla.   Mu ngi nuy jàngal it ne képp kooy bëgg ci doomi-aadama yi na Yàlla rek tax, koo ciy bañ itam na Yàlla rek tax. Indi na it ay leeral yu am solo ci yenn jikko yoo xam ne yu araam lañu te mat a moytu ; yu mel ni rëy, ngistal, fen, rambaaj, aaw (maanaam naw sa bopp), jëw, kañaan ak ndéggtal (mooy def lu baax ba noppi di ko nettali). Dina wax it ci mbirum fo, ak it lekk alali nit ñi ci turu diine ak lu mel ni yéex a julli ba waxtu wa jàll, te mu bokk ci bàkkaar yu mag yi. Dina jàll wax ni ab jullit war a xére ci sàkku ngërëmal Yàlla bañ koo yamaleek lenn. Dina wax ni nga xam ni mukàllaf noonu la war a farloo ci lu mu xamul laaj ko, ndax bañ a song dara te xamu ko. Dina wax it ci topp sunna bu baax-a-baax bañ a dox ci ay biddaa. Lii lépp mi ngi koy waxtaane ci tàmbalig téere bi. Bu ca noppee nag, daldi ubbi ñaari bunt yu mag, bu ci nekk ëmb ay dog yoo xam ne daf cay waxtaane benn ponk. Dog yooyu ñoo ngi nii : LAAB , CANGAAY, TIIM, MBËRËG, DERETI MERET, JULLI, ak ñoom-seen. Téeri bi nag yàggees na koo firi ci wolof. Boroom xam-xam yu ràññiku ci yoonu murit, ñu mel ni Sëriñ Abdu Rahmaan Mbàkke (Daaru Muhti), Sëriñ Xaadim Mbay firi nañu ko, def ko ci ay kaset walla ñu bind ko ci arafi araab, te ñu gën koo xam ci baatu « wolofal ».  Lu aju nag ci wàllu yaxalug téere bi ci arafi « latin », ku mel ni Maalig Faal defoon na ko, waaye noo ngi koy door a gis ci anam gu dëppook yoon ak jamono. Xalaat bi mi ngi tukkee ci Allaaji Mamadu Ngeer, di ab jàngalekatu xarala yu bees yi ca Iniwersite Gaston Berger bu Ndar (Senegaal). Liggéey bi mi ngi ci ànd ak Soxna Baawo Jóob di ab jàngalekatu làmmiñal ca Iniwersite Gaston Berger bu Ndar ak waa Daahira Mafaatihul Bichri, nekk ci boobule Iniwersite.  Tekkiwul Jawharun-nafiis, waaye dafa sukkandiku ci kàdduy Sëriñ Xaadim Mbay (mi ko tekki ci wolof te def ko ci mp) ngir bindaat ko ci wolof (ci arafi latin) ci anam gu dëppook yoon ak jamono.  Allaaji Mamadu Ngeer, nekk na nit ku am pastéef, ku farlu, ku yitteem yépp jëm ci liggéeyal Sëriñ bi, jariñ askan wi ak ci wàllum njàng ak njàngale. Doon na it ku xam-xamam màcc lool ci wàllu mbindum wolof ci arafi “latin” ak yoy araab. Waaye, ligéeyam, ñu ngi ko gën a ràññee ci suqali làkki réew mi jaare ko ci xam-xamu informatik.     Li waral bile liggéey :   Sëriñ bi, xamoon ni téereb Laxdari ame njariñ ak ni ay woy yombee mokkal, moo taxoon mu bindaat ko, jële ko ciy wesar def koy woy, tudde ko Jawharun-nafiis.   Li leen tax a amal liggéey bu ni mel, moo di ne dañu koo jàppe liggéey bu am njariñ. Jël lu mel ni Jawharun-nafiis, ak li mu làmboo ciy njariñ, nga bindaat ko ci araf yoo xam ne, mënees naa wax ne fii ñu tollu nii, ñu bari ci doomi-réew mi wattu nañu ko, ngir am yéeney yombal njàng mi ak tas ko, ba ku dégg wolof ku nekk te mën a jàng, miim mbind mën cee jariñu, ab liggéey du ko gën a réy. Dañu koo jàppe it muy aw waar ci tool bu yaa bi nga xam ni mooy toolu Sëriñ bi ngir bey ci seen wàll, liggéeyal Sëriñ bi ba noppi jariñ askan wi.  Rax-ci-dolli, bokk na ci liy dundal làmmiñu wolof. Kenn umplewul jéego yu am solo yi nga xam ne nguur gi ak gépp kurél guy yëngu ci wàll woowu ñu ngi koy def ngir gëddaal làmmiñi réew mi. Te ku nekk xam na ne lu nit mën di sàkku ci xam-xam, ak bu mu mënti doon, ci làmmiñ wi mu nàmp la ko gën a mën a xame dëgg-dëggi xam. Séex Anta Jóob, mas naa wax ni : « Làkku jaambur bu neexee ba mel ni tàngal it, mënuloo koo macc ba di ca tàqamtiku ». Muy firndeel rek ni, nit làkkam ci la mën a xalaate, waxe ci gis-gisam, jokkoo ci ak ñi mu séqal, sàkkoo ci xam-xam bu leer, ak ñoom-seen. Kon mën nanoo wax ne liggéey bii ay njariñ kepp la ëmb.                                                                Bu nu nee Sëriñ bi, Sëriñ Tuubaa lanu ci jublu.  Lees dolli lu yees ci téere bi  Nees ko waxe woon, téere bii dañu cee bindaat Jawharun-nafiis ci wolof (ci arafi latin) ci anam wu gën a dëppook yoon ak jamono. Looloo waral ñu dolli ci ay buntu yu ca amutoon, niki “Daliinu téere bi” ngir leeral tuuti lu aju ci liggéey bi, “Cant ak ngërëm” ngir sant ñi jàpp ci liggéey bi, “Ab sof ñeel li ñuy wax ci njàpp ak ci julli” ngir tekki ci wolof lépp lees di wax ci njàpp ak ci julli, “Ab sof ñeel Abajada wolof ” ngir gën a yombal njàng mi. Ginnaaw loolu, utal nañu ay tur yenn ci ay pàcc yu amul woon tur, lépp ñu jublu ci tàqale ngir mu gën a leer te gën a yomb a jàng. Dina tax aji-yër ji di mën a gis fim bëgg a jàng, tëb dal ca. Tur yooyu di “Laab ak li ci aju” ak “Julli ak li ci aju” ngir tàqale wàllu laab ak wàllu julli, “Lu aju ci fàtte farata ci cëri njàpp” ak “Lu aju ci fàtte sunna ci cëri njàpp” ngir tàqale leen, “Ab dog ci cangaay” ngir ëmb lépp lu aju ci cangaay, “Julli ak li ci aju” ngir ëmb lépp lu aju ci julli ak wàllu jamaj. Dog biy wax ci jamaj ñu feeñal ci ronam “Jamaj ak li ci aju”, “Jamaj ci julli farata gog jooxal” ak “Jamaj ci jullig fey ak gog naafila”. Kàddu yi Sëriñ bi tëje téere bi, nga xamne waxu ci lu jëm ci julli mbaa ci laab, ñu def ko ab bunt buñu tudde “Tëjteg téere bi”.   Xanaa di ñaan rek sunu BOROOM nangu liggéey bi te barkeel ko, ñu dund ba yeneeni téere topp ci ngir ndaw ñi mën a jot ci xam-xam bi bay jëfe seen diine ca anam ya mu ware.    Ginnaaw bi ma musloo ci Séytaane, maa ngi tudd sama Boroom, di ko màggal, di toroxlu ci kanamam, di ko jéggalu samay bàkkaar te di ko sant cant gu amul àpp ci li mu ma xiir ba ma am yittey bindaat téere bii ci wolof ngir yombal askan wi sàkkug xam-xamu diiney Islaam.  Topp maa ngi julli ci yonentam bi (yal na ko Yàlla dolli xéewal te musal ko) te di sant Sëriñ Tuubaa cant lu wér tey ñaanal Sëriñ Siidi Moxtaar Mbàkke mu yàgg fi te wér ak bépp jullit.   Bu loolu wéyee, maa ngi sant Sëriñ Xaadim Mbay mi tekki téere bi wolof te nangu ma bind ko ci arafi latin. Sant ñeel na it Soxna Aram Faal miy sunu kilifa ci wàll wii. Moo ma jëkk a jox ay téere ngir ma jàng mbindum wolof ba teg ko ci yoon. Gàgganti na lu bari ci téere bi. Teg ci di sant Maam Ceerno Siise ci xelam mu rafet, jógul benn yoon di leeral samay laaj. Yal na leen Yàlla bàyyi sunu kanam, dolli leen wér ak jàmm te fey leen ngën gi pey.  Maa ngi wéy ba-tey di sant waa Daahira Mafaatihul Bichri, rawatina Sëñ Maxfuus ak Sëriñ Baas, ngir seenug jàpp ci liggéey bi. Ñoo toppaat téere bi ngir jubbanti bu baax a baax wax ji ba mu gën a dëppook li Sëriñ bi wax.  Maa ngi sant bu baax Soxna Baawo Jóob miy sama nàttangoo ak sama mbokkum taalibe. Moo toppaat téere bi ngir jubbanti mbind mi ak waxin wi ba mu gën a dëppook ni ko yoon tërale.   Maa ngi sant it képp ku jàpp ci liggéey bi ci lu jege mbaa lu sori rawatina Ismayla Sow mi ñaw mbubbum téere bi.  Maa ngi tëje xët wi ak ñaan gi Sëriñ Tuubaa tëje Jawharun-nafiis :   “Ñaan naa Aji-wëlsëgal mbindeef yi, kay Aji-màgg, nekkug téere bii di lu ñu nangu.  Te mu nekk di aji-jariñ niki cosaan la te mu seral bët ba fas képp.  Te mu nekk di sabab ñeel ubbig aji-tàmbali ci moom ak fajug aajo.  Ak mu fey kawe képp ci nun ci ñeewant ak njéggal njëkk sunu njàqare.  Ak ma dajeek aji-bijj ab yool ci woy wi fa faatu ga ak bésu pang ba.  Ci darajay làmpu mbindeef yi Muhammad. Yal na dolli tedd-nga te mu dolli wóolu ci Moom, Yàlla may kojug dappet,  ak ñoñam, ak saabaam ña di way-tedd feek am na aji-jub ngën jaa rafet ag muj.  Tudd naa sellug sama Boroom, kay Boroom tedd-nga ja, wëliis la nga xam ne danañu ko melal Yàlla.   Ag mucc yal na nekk ci ñañu yónni ña. Ag cant ñeel na Yàlla may Boroom mbindeef yi.”    Tàmbali gi barkeel na, jeex gi barkeel na  Ci turu Yàlla miy Yërëmaakoon di Jaglewaakoon laay tàmbalee. Yal na Yàlla dolli xéewal sunu sang Muhammad ka dib Soloom ak i ñoñam ak i saabaam te mu musal ko ag musal. Yaw Buur bi yal na nga yéwénal xeetu Muhammad, yal na Yàlla dolli xéewal ci moom te musal ko. Yaw Buur bi yal na nga woññi njàqare wëliis xeetu Muhammad, yal na Yàlla dolli xéewal ci moom te musal ko. Yaw Buur bi yal na nga yërëm xeetu Muhammad, yal na Yàlla dolli xéewal ci moom te musal ko. Maa ngi sàkku sa ndimbal Yaw Aji-dimbalee ji te ci Yaw doŋŋ lanuy sàkku ndimbal. Déet pexe, déet kàttan ndare ci ndimbalul Yàlla kay Aji-kawe tey Aji-màgg. Doy nanu, Yàlla mi amul moroom, miy ka ñu wàkkirlu [Ka ñu doyluloo].  Doomu Abiib, tudd Ahmad di aji-aajowoo, wax na : maa ngi sant Boroom mbindeef yi cant lu sax. May aji-julli ci aji-dégg ja fiq, kiy aji-gindee Muhammad ak bépp way-farlu. Bu loolu wéyee, naka man walbati naa samay yitte ngir fas wesari Laxdari ka dib sang. Ngir mu nekk aw may ñeel képp koo xam ne namm na ag wattoom ci doomi jamono ji. Muy aji-dog ngàntñeel bépp fóore buy boroom xam-xamu adab, kuy aji-deñ kumpa xam-xamu nahu ak xam-xamu haruud ak xam-xamu luha. Te Yàlla sama Boroom laay ñaan nangu ga, ndimbal la, dëppale ga ak àgg ga. Te mu nekk nooflaayug ndaw ñi ak koo xam ne aajowoo na ko ci mag ñi. Tudde naa ko “Wurus wu gànjaru”, ci fas wesari Laxdari kay kilifa. Lu njëkk la nga xam ne Aji-yërëme ja waral na ko, ci lu dog, ci ku ñu togg-jëfmooy gëm. Topp mu xam la nga xam ne dana yéwénal ci moom faratay jëmm mbooleseen; yewwul. Niki àttey Koor, Laab, Julli bob farata ak bob sunna ba, Aj ak Asaka. Topp war na ko mu wattu deytali Boroom Aras; màgg na te kawe na. Te mu taxaw ciy ndigalam ak i tereem te mu tuub wépp waxtu te muy aji-tudd; ñeel Boroomam, yéem naa ag sellam, laata muy nekk Aji-sànjawu ci moom ci jamono ji.  Bokk na ci sàrti tuub, réccu la nga xam ne faat na ko ciy moy, lu mu mën a doon.  Te mu yéene ci la nga xam ne des na ci fan ya, ñàkk a delloom ñeel lépp loo xam ne dana lor. Te mu nekk aji-bàyyi moy, ndeem nekk na di moy ci lu dul yéexe. Déet di ko ñeel yéexe mbaa muñ-muñlu ñeel ag tuub te bumu wax danaa muñ, ba mu gindi ma Boroom njéggal ga; ngir naka loolu màndargam gàcce la, ànd ak texeedi ak tilimug xol; naka man danaa muslu sama Boroom ci ñoom ñaar.  Naka noonu delloo mbooleem tooñaange ya, dees na ko lim ci sàrti tuub fa aji-topp ja. Ngir naka moom farata la, ku ko bàyyi ngir woyofal ko doŋŋ moy na Buuram. Topp delloo tooñaange ya dikk na doon ñaari xaaj, alal la ak der ya; ci lu dul nar. Na delloo alal ya ñeel woroom ya ndeem fekkeef na leen diirub jamono ci lu dul sikk. Topp ndeem fekkeefu leen, na ko delloo seeni way-donnu ci lu dul deŋŋi-deŋŋi. Topp ndeem fekkeefu leen, mu saraxe ci alal ja te yéene leen ko; nii la ko nettali ka dëggal ka. Na sàkkoo daganal bépp der bob lekkoon na ko ci jëw, ci xaste mbaa ci ŋàññe woo xam ne feeñ na, ndeem nekk na di aji-teew. Ndeem ñàkkeef na ko, na baril aw yiw ndaxtale moom dana am lëf loo xam ne dana jooxal àqu képp ci ñoom ci yiw wa; nay jéggalu tey yaakaar njéggalu Boroomam. Na wattu làmmiñam ciy ñaawtéef ak ci wax ju bon ak werante. Dëgg-dëgg boni wax mooy lépp loo xam ne danga ca nekk boroomug kersa; nanga xam. Daganal nañu ag biralam fas aji-gàtt-xel ja, ndeem nekkul di dégg ag junj gog dana am njariñ. Dëgg-dëgg werante fas ka nga xam ne xam na, mooy weddi ag dëgg gannaaw ba mu feeñee. Jeñ dëgg ga ciy neen ak ay, ngir sib sa suufeeg daraja ca nit ña. Bokk na ci tere yi, doyodal ak gëdd ab jullit mbaa nga saaga ko ngir gàcceel ko. Kem yii, ragal-loo ag ragal ci lu dul àqi yoon; bul jeng. Waaye moom lu ñu daganal la, fas kuuyu tànneef ya, ci gëtën ak ci yar.  Niki nii, giñ cim pase, araam na; waaye nag nekkul cig dëppoo. Ngir xibaaru tere ba ci giñ ci goreel ak cim pase ci biral ga. Koo xam ne tàmm na ko, cig toftale, naka moom nekk na ku ñu war a yar. Ngir déet muy giñ cim pase ak ci goreel ci aada lu dul kàccoor yi.  Na wattu ab gisam ci lu araam, bumu xool loo xam ne daganul mu xool ko.  Niki xool cib xooliin ñeel jullit, bob dana ko lor; waxeesul nag kàccoor mbaa aji-tooñ. Li fi ne, war na ci (mukàllaf), ci loo xam ne leeraleef na ko, ag tongam ngir laabire ko ngir mu dellusi. Tere nañu xool ñeel jigéen ña, ña di kojug jaambur, ak niki jongoma ci bépp melo cig bànneexu; niki tóoyéenu góor; wattandikul yii. Bokk na ci xool cig xeeb, niki nii ngir ragal-loo mbaa di ko gëdd. Dana warlu nag aji-aay bët loo xam ne alag na ko ciy bëtam, niki mu nettalee ko kilifa ga. Dees na tëj aji-aay bët, fim fa siiwee ci lor ji, ci këram; wattul xibaar ba. Ak wattoom ñeel cër yi : biir bi, làmmiñ wi, pëy mi, ñaari tànk yi, ñaari bët yi, ñaari loxo yi, aji-juróom-ñaareel seen ñaari nopp yi; koo xam ne sàmm na leen wëliis ay moy, dana làq ag jublu mbooleseen.  Ngir bépp cër, yaw sama àndandoo, jàkkaarloo na ak ab bunt ci safara ya; ci loo xam ne sax na. Te koo xam ne wattu na leen, du tàbbi ci buntu ca buntu ya; ci loo xam ne tuxal nañu ko. Te bépp cër bob moy nga ca fàww, dinga tàbbi, ci sababug moy ga, ci buntam ëllëg.   Nay sopp jëmm ngir Boroom mbindeef yi te muy bañ ngir Moom; déet ngir poñ-poñeetum àddina. Soppal aji-gëm ja ngir ngëm ga te nga bañ aji-weddi ja ngir ag weddeem Yàlla. Doonte dikke na la cig tooñeel moom aji-gëm ja ak aji-weddi ji ci alal ju doy.  Te mu nekk di aji-digle ag njub te muy aji-tere safaanug njub ngir ug laabiire. Waaye ñeel na ko ñetti sàrt, tudd na ko ci saraa ba sunu sëriñ kay aji-peeg xam-xam. Jublu naa ci dagan ga ak war ga; jëlal samag lim cig toftale. Jublu naa ci mu nekk aji-xam ci lu ñu pakk te déet muy aji-bijji jëm ci aw ay wu gën a mage. Te mu nekk [moom mi ngay digal] di aji-àttan ci ndigal la ci deñal ga ci lu dul weddi. Sàrtal nañu ndigalu ilimaan ci digle ga, ànd ak maandu ga; ci lu dul lënt. Waxeef na ne niki ñaar yooyu nekkuñu di ay sàrt ci ndigal; bàyyil nëbb sikk. Dikke na ba-tey sàrtu nekkug lañuy pakk di aji-feeñ ci lu dul reju gog xameef na ko. Du caagéenu sàcc ag dégg ak banamtikum xet niki jëfi boroomug naaféq. Te daganul gëstu la nga xam ne nëbbu na ci mbubbam mbaa ci bitigam; nee ma waaw; Mbaa ci ñaari loxoom mbaa ci këram mbooleseen; li fi ne, képp ci yii nekk na di lu araam lees tere.  Xamal ne naka digle ak tere feeñ na diggante ñoom ñaar ag taqoo, settantal ko. Ku tere ci lu mu ci lëf lol daw na, naka moom, digle na safaan ba.  Dana araam ci moom réy, ngistal, fen ak rambaaj; xamal. Dëgg-dëgg réy, ci kasrag kaaf gi ak sukuunug baa, ci lu dul wuute. Waxal ni, mooy yékkati jëmm ànd ak nëbb dëgg ak màgg-màgglu ak xeeb mbindeef yi. Dëgg-dëgg ngistal, fas way-ñaw ya, mooy tàbbal ag jaamu ngir jublu ca nit ñi. Moom, fa sunu kilifa Gasaali, mooy baril ay topp ànd ak jikko yu kawe ya; Ngir nga am, ci xolu nit ña, daraja ju yéemu ci càkkutéef la.  Dëgg-dëgg fen mooy sag xibaar loo xam ne nekkul di aji-sax ci waxi boroom xam-xam yi. Moom, aji-bon la, aji-waral la ndeem feeñ na, móolug Aji-màgg ja ci loo xam ne tuxaleef na ko. Ngir jëmm du fen, ndare mu génn [fen wa] tukkee ci gémmiñam, topp mu yéeg ba mu jot Aras mi nga xam ne moo gën a kawey barab, topp mu wax : “Man la fenu diw”. Yal na ko Yàlla rëbb, yéem naa ag sellam ca foofee, te rëbbu ko ànd ak mépp Malaaka. Malaaka ya dinañu bind, juróom-ñaar fukki ñaawtéef ci moom, ci lu dul nar. Bépp ñaawtéef tollu na kem doj wa nekk Uhud; nettali na ko sunu sëriñ kay kilifa. Waaye yenn ci boroom xam-xam yi séddale nañu fen ci juróomi xaaj. Wax nañu, mbooleseen, ci limub juróom-benni bëyit ciw woy wu di aji-rafet.  Séddale nañu fen ñeel juróomi xaaj. Am na ci fen woo xam ne wu ñu sopp la, am na wu war. Wu ñu soppam mooy ngir ab xare ak ngir ragal-loo ñeel ab yéefar, dees na ko nax ci fen wa. Aji-waram nag ñeel xobbi alali jullit ak alali boppam ci dëgg-dëgg ci deret. Wu ñu daganalam, yaw sama àndandoo, ngir yéwénal diggante mbindeef; déet di nekk ci fen woowu bàkkaar.  Wu ñu sibam, ñeel soxna sa, ngir teeyug bakkanam ak ñeel doomam ngir sopp ko. Wu araamam mooy la nga xam ne, xameef na ko, ñeel lu dul njariñ gu di kojug yoon. Wax na, waa tasawuf, wépp ci fen yi aji-bon la. Lii nag, ci sunu ngiir, mooy li wér.   Ndaal rambaaj, fas ka nga xam ne gëstu na, mooy sag tuxal waxtaan wa jële ca ka nga xam ne waxtaan na ko;  ci anamug yàq. Moom rambaaj moo gën a bon ci jëw naka ñu ko biralee sëriñ sa. Ngir ag nekkam dina waral ag noonoo ak ug mbañeel diggante nit ñi ak ug texeedi. Moom rambaaj, fa sëriñ sa, tooke la joo xam ne dana rey; saafaraam mooy dëddu wëliis ko; xel-luleen.                                                              Niki réewum jullit ak wow yéefar di xeex, nga daje ak i yéefar ne leen: “Buleen dem de ndax dooleen mën a dékku ngànnaay ak soldaari jullit ya”. Tax ñu ragal ba daw. Niki fekk ku sàcc alali jaambur nga fen ko fen wu tax mu delloo alal ja. Niki fekk ñaar ñoo xam ne seen diggante daa yàqu, nga fen ba defar diggante ba. Lu ñu sib mooy loo xam ne boo ko defee day wàññi yool ba. Niki di wax lu neex sa soxna mbaa sa doom te doo ko def. Fen woo xam ne benn njariñ nekku ca. Yéem say jëf Mooy looy def ci lu baax bëgg ku ko dégg ba naw la. Naqiir mooy xar-xar bi nekk ci saalub tàndarma. Maanaam daal dikkewoo ci dara rek. Fattiil mooy buum googu nekk ci góot-góotu saalub tàndarma Te koo xam ne sukkandiku na ci ku dul Yàlla, dina rékkikuwëliis ko te dina alku Bésub tiis ba. Naka moom dana jàppandi ñu bañ a nangu jëf ja ngir bari ay ràgg-ràgg ci jëf ja; nanga xel-lu. Bëraanaa ag jaamu, yàq na ko ag gendiku gu xeebu. Du yell ñeel jaam bi wooteeg màggug ay jaamoom ñeel Boroomam kay boroom xéewal.  Dëgg-dëgg jëw ci lu dul sikk, mooy sag tudd melow jëmm ginnaaw ag fàddoom, Mbaa melow la nga xam ne aju na ci moom ci loo xam ne dana sib ko doonte dégg na ko. Ndeem tudd nga ko ci lépp loo xam ne nekkul di meloom, loolu aw duur la, wow yékkatiku na. Tere nañu loolu ba-tey cig teew, ngir naka moom moo gën a bari ayib ak lor. Ki nga xam ne wax na ci lu dul lii, nee ko deflewu na. Te wor na ko la mu dégg te déggul dara.  Doy na la ci jëw naka nekk ci Alxuraan ag nuróoleem ak méddug nit.  Wax na ngën gi yonent yi, cig baamu, waccul ñeel tànneefu jigéen ña Ba nga xameene jigéen dikkal na ko, wax na kii aji-gudd la mbiccum mbubbam, mu waccu. Mu rot suuxu yàpp. Mu giñ (Yonent bi), yal na Yàlla dolli ci moom xéewal feek làq na tedd-nga.  Naka moom doonte reesoon na, mënta ñàkk tàbbi Safara, ndeem dee ga dana gaar. Déet mu koy jariñ fa Aji-màgg ja ag askaneem, foofee, jëm ci Yonent bi. Jëw ab jullit ci waxi Aji-deñ-kumpa ja, moo gën a ñaaw ci lekk méddu mbaam. Xisab ku ñu jam ka ak ñaar ña doy na la ag jàjj ci lu dul nar. Ag tàmbaleem, naka Yonent Yàlla, yal na nekk ci moom gën jaa selli xéewali Yàlla, nekkoon na di aji-dem, dikkal na ko waay. Mu ne ko : “Alku naa yaw ngën gi Yonent bi”. Mu ne ko : “Lu tax?” Mu ne ko : “Naka man njaaloo naa te mbir mi muy aji-sëŋewu, cig tey tukkee ci man”.  Mu ne ko : “Wool nit ñi ñu jam la”. Topp mu woo leen ñu rey ko ngir dana jublu. Ginnaaw ba, topp na ko [moom Yonent bi] ñaari waay, ñuy jëw ñoom ñaar waa ja ñu jam, ba dikkal leen ñoom ñaar méddu mbaam, taxaw na [moom Yonent bi], mu ne : “Yéen ñaar ñii lekkleen méddu mbaam mii”. Mu giñ:  “Naka man danaa gis, moom waa ji, muy diri ca Àjjana ay yéreem”. Ñu geccewu ñoom ñaar.  Mbañeel fa yile tànneef mooy sag mbañ ab jullit ci lu dul sabab. Dana waral ag mbañeel ci yoonug ka ñu tànn ka, yal na Yàlla dolli xéewal ci moom topp mu teral ko. Gis ngëneel ci keneen, njaaloo, reetaane ak fo; ñaaw na ñaawtéef. Képp koo xam ne ma ngay gis ngëneel ci xaj, xaj bi sax moo ko gën ci lu dul sikk. Ngir naka cosaanug képp nit mooy Aadama, te moom mi ngi tukkee ci banub suuf ; xamleen Déet ngay gën, yaw sama mbokk, ci kenn ngir réere la nga xam ne danga ca mujj ëllëg.   Feeñal ag màggal ci jublug ŋàññ tudde na ko, ñoñ xam-xam, reetaane.  Dëgg-dëgg po mooy mépp po mom tere na ko yoonu Yonent bi.  Waaye am na ci po muy aji-dagan, am na ci moo xam ne askanaleef na ko jëm cig sibéel, am na ci moo xam ne soppeef na ko.  Aji-daganam mooy kaf ànd ak ug xarit ci dëgg; déet leneen ci dëgg-dëgg. Gu ñu sibam mooy baril ko ag baril; ngir naka moom dana sànk fan ya. Lu ñu soppam mooy fo ak sa soxna mbaa ak sa doom ju di ju ndaw; bàyyil caay-caay. Daganal nañu po ci bant fett, niki nii ci sab xaj ak fas; xamal jàppukaay ba.   Araam na mu xool jaambur bu jigéen, niki nii di bànneexu ciy waxam; bàyyil lii ak lee. Ak lekk alali nit ñi, fas way-xam ña ci lu dul teeyug bakkan, araam na ba-tey. Ak loo xam ne fiiróonte na ak moom te wooyeef na ko ci ag lekkam ngir bari kersa. Tere nañu ba-tey, jële ca aji-xereñe ja, Amsa ak Lamsa cig araamal. Amsa mooy ayibal ci jungug bët yi, Lamsa dana nekk ci làmmiñ; ràññetleel yaw aji-xel-lu ji.  Lekk alal ci turu diine ak ci rammu; niki nii yéexe jëfi topp Yàlla. Ñi yées ci mbindeef yi ñooy ña nga xam ne danañu jàpp, ci turu diine, ay alal te ñu koy lekk. Seeni biir ya danañu nekk niki ay njéende ëllëg ak niki ay néeg ci lu dul nar. Danañu dox, jiit ya ànd ak jaan ya, ca biir, ànd ak ug mbugal ci lu dul dee. Dana loru képp ku nekk Safara ci xetug seeni biir ndeem ngelaw la dana gaar.  Déet di ko ñeel ànd ak ub kàccoor, du càggeenu jaxasook moom ñeel lu dul lor gog joyal nañu ko. Koo xam ne dana ànd ak ñoom fii ci àddina ci seen tedd-nga joojee, dana nekk di aji-bokkaaleek ñoom ëllëg ci seen toroxte.  Teetleen jaxasook ñii, ngir jaxasook ñoom bokk na ci gën jaa boni yëf. Waaye mudaaranteek ñoom nag soppeef na ko, niki la saxee cib yax ci addiis. Ab dayoom mooy gërëmloo leen ci loo xam ne tereef na ko; muy lu ñu sib waxal mbaa lu araam. Yellul ndare ñeel aji-xam, ku di aji-mat, koo xam ne nekk na di aji-maandu te du jeng. Aji-xam ja tey aji-jeng, déet muy yell ci moom, am kemam aji-réer ji ba-tey; nanga yewwu.  Déet di ko ñeel sàkku ngërëmal mbindeef ci sànjab Aji-màgg ji kay bind mbindeef yi. Yàlla ak Yonent bi ñoo gën a yey ci ñu gërëmloo mbooleem way-gëm ñi ci jamono. Dikk na ci waxi Ahmad ka di ku ñu darajaal, yal na dolli xéewal te musal ko ci wépp waxtu Aji-yónneem [Yàlla], ak i ñoñam, ak i saabaam ak bépp aji-gëm ci moom ci kurélam ga; Addiis: Déet ag topp ñeel ku ñu bind ci moy Aji-bind ji; kon matalal kóllare ga. Wax naa : “Ku sàkku ngërëmal mbindeef yi ci sànjab Boroomam, ab dof la, kuy boroom ngëmment.”. Déet di la jariñ ngërëmal mbindeef ndeem gërëmloowoo sa Boroom; jengal wëliis lee jëm ci lii. Déet mu lay lor, ndeem gërëmloo nga sa Boroom, sànjab koo xam ne moy na ñeel ko. Jëf lëf njëkk muy xam la nga xam ne Boroom asamaan àtte na ko ca, muy lu ñu joyal, bokk na ca la nga xam ne araam na ci mukkàlaf; jiitalal ag xamlu cig jaamu. Te nekk na ca téere ba: “Laajleen woroom xam-xam yi”; texe ñeel na ku yittewoo xam-xam, di boroom gëstu.  Ku futtiku ci topp Aji-màgg ja, njëkk ag xamlu, ab dof la te déet di aji-xel-lu. Kuy xamlu ci lu dul aji-xamle gu di aji-dëggal, naka moom boroomug deflewu la. Farluleen ci xam-xam yéen mbokk yi ak topp Kilifa gi ci lu dul yéexe. Koo xam ne faat na xam-xam ànd ak topp ya, fasetnaa xam lu ko naqari fa faatu ga. Na roy, moom aji-jaamu ja, ca way-topp ya sunnas Yonent bi Ahmad kay ku ñu wóolu ka. Aji-rammu sunu; yal na ko Yàlla dolli xéewal te musal ko ak képp koo xam ne méng na ko. Mooy ñiy digle topp Aji-yërëme ja te di wattandikuloo topp séytaane yi. Teetleen bànneexu bakkan ak topp biddaa te ngeen soxlawoo, ci bépp jamono, topp sunna. Ngir dajaleef na yiw wépp ci topp sunna te dajaleef na ay ya ci topp biddaa. Saxleen ci tàggat bakkan fàww ak xareek Séytaane ak ug rëbbu ag njub.  Nangeen bañal, ñeel seen bakkan yéen aji-xel-lu yi, loo xam ne gërëmloo na ko ñañu fàllas ñi, ña diy way-ñàkk.  Ñooy ña nga xam ne sànk nañu seeni fan ci moy Yàlla te déet di leen ñeel ku leen di tinu.  Yéemal seeni jooy ànd ak réccu ga bés-pénc ànd ak yeddeel ya. Dëgg-dëgg fàllas, ca ka nga xam ne gëstu na, mooy mu dikkal jëmm ja ci jëfi yiw ëllëg; niki koor, dox mbokk, julli, aj, umra ak asaka. Waaye nag xas na waa jii, lekk na alali kii te rey na bakkanu nit kii. Delloos na, jële ci moom, lépp loo xam ne jëf na ko jëme ca ña nga xam ne jëf na, ci ñoom, la nga xam ne jëf na ko.  Mu mujj di aji-ñàkk ginnaaw lii, te setaleefu ko ciy bàkkaar; topp jëleef na ca ña mu tooñoon la nga xam ne tooñoon nañu ko ciy bàkkaar fii ci àddina, jëme ko ca waa jooju ngir mu dolli ko ca la mu tooñoon.  Mujj na aw yenam di aji-galfan, déet di ko ñeel kem fatiil, ginnaaw ba ñu noccee la ko ñeeloon ciy yiw.  Dees na ko màng, ginnaaw lii ci lu dul yéexe, ca mbugal ga ca Safara. Niki nii tuxal nañu ko jële fa kilifa ga; yal nanu Yàlla musal ci fàllas. Danaa ñaan Aji-yërëme ja kay sunu Boroom di Aji-màgg, yéem naa ag sellam, dëppook sunnas Yonent bi,  Muhammad sunu soppe, sunu sang, aji-rammu sunu, kay sunu yaakaar te di sunu yonent. Yal na dolli xéewal ak musal, ci moom fàww, Boroom asamaan ak koo xam ne gindikoo na ci moom.   Niki laab mooy laabug toj ma, ci lu dul ag wuute ak laabug sobe sa;  Képp ci ñoom ñaar ci ndox lay doon mu di aji-laab tey aji-laabal, dina yéwénal fa aji-ñaw ja;  Moom mooy la nga xam ne ag ñoŋam soppikuwul; li mu ci jublu mooy cafka ga walla xet ga walla melo wa;  Ci loo xam ne dina tàqalikook moom (am ndox) cig mbaax, niki ag ñaay, ak ug nékk, ak loo xam ne niki sarniix, nee ma waaw;  Ak tilim, ak diw, ak lu deme ni saabu, ak diw-ñor, waxal ak luy nuru yii ma lim, waxu ma nag ban,  mbaa cepp, mbaa ceeñ, mbaa suufus kese, mbaa mbaalaa-mbaalaamum ndox, ci lu dul sikk;  Ndeem sobe si ràññeeku na, raxaseef ko te jaamu ci lu ñu boyalum ndox, barab ba;  Waaye nag mbalaan ma dees na ko fóot cig matale, ndeem lënt na, sobe sa, yaw waa ji;  Wis ga, cim ndox, dana war ndeem sikki-sàkka nga ci dalug sobe sa, xeeñtul;  Nekkul di war ci koo xam ne sikki-sàkka na ci sobees aji-jot ji ag wis, xamal.  Koo xam ne fàttaliku na ci jamonoy julli sobe, na dog julli ga ci lu dul werente;  ndeem nekkul di ragal mu génn ci waxtu julli wa, déet ag dox ca boobee.  Koo xam ne jullee na ak sobe ngir ug fàtte gog daw na, te mu fàttaliku ko gannaaw sëlmal ga;  naka moom dana baamu la mu julli woon ci waxtoom, ci dëppook way-jiitu ña.  Limu faratay njàpp xamees na ko, waxal juróom-ñaar fa kilifa ga di Laxdari;  Yéene, raxas xar-kanam, ak loxo ba ci tikk-jara ya ak masaa bopp, xeeñtul;  Raxas ñaari tànk ya ba ci ñaari dojor ya, gaaw ak ragg; ci lu dul nar;   Topp dikk na sunnaam ya di juróom-ñett; sag raxas loxo ba ci tikk-jara ya; nekkal di aji-wattu;  fa sag tàmbali doonte nekk nañu mbooleseen di way-laab itam; xeeñtul ka wattu xam-xam  Gallaxndikul, niki nii saraxndikul, niki nii fiirul; te nga delloo ag masaa ñeel sa bopp, limal masaa nopp;  Nanga yeesal ndox ma ñeel ñaari nopp ya mbooleseen; te nga toftale farata ya, kon danga nekk di aji-topp.  Koo xam ne fàtte na farata ci cëri njàpp ya, àtteem ci loolee ñaari àtte la, wattul.  Ndeem nekk na di ko fàttaliku cig jege, na ko def ànd ak la nga xam ne daw na ca ginnaaw.  Ndeem nekk na ginnaaw yàggug jamono, na ko def ci yéene; nanga sonne.  Waaye nag war na ko mu baamu la nga xam ne julli woon na ko cig njëkk, ngir ug laab ñàkkeef na ko. Ndeem bàyyi nga sunna, yaw waa ji, dikkeel ca sunna sa ngir la nga xam ne def nga ko jublu ciy jaamu Yàlla.   Doo baamu la nga xam ne wéyoon na te mu faat, ngir naka moom [sunna] du yàq julli.  Ndeem fàtte nga ag déngléere ca yaram wa; raxas ko moom doŋŋ ànd ak yéene ca boobee.                                                            Farata mooy loo xam ne boo ko bàyyee, li ngay jëf du baax. Kon moom mënt a ñàkk. Waxuñu jàppukaay bi waaye cër bi nekk diggante conco bi ak tikki-jara bi. Sunna mooy lu Yonent bi def, lu mu wax, lu mu digle mbaa lu ñu def ci kanamam te waxu ci dara. Jàppukaay ba. Bu fekkoon raxasutoon loxob càmmoñ bi, da koy raxas, raxasaat la ca sësoon lépp. Cër ba doŋŋ lay raxas. Du raxasaale la ca sësoon lépp. Bu fekkee njàpp moomee nga xam ne da cee am cërug farata bu mu raxasutoon, dafa jotoon a julli, day baamu julli ya mu ca julli woon yépp. Julli, jàpp mënu caa ñàkk, te njàppam lii matul. Boo jàppee, fàtte cëru sunna, ba julli ca. Boo ko fàttalikoo doo fey julli ga waaye dangay raxas cëru sunna boobee rek. Ci misaal ab yaatu-yaatu ci loxo bi.    Topp war na nga baamu lépp loo xam ne julli woon nga ko njëkk ag raxas woo xam ne waraleef na ko.   Ndeem fàttaliku nga sunna ginnaaw sag tàmbali ci xar-kanam wa, niki saraxndiku, déet ag dellu  njëkk ag matal [raxas xar-kanam wa], waaye nag yaw cam si, nekk na ci loolee wuuteek boroom xam-xam yi. Ndaal ay ngëneel ñeel (njàpp), mooy nga wax Bismilaah; ginnaaw ba mooy nga soccu, soril moy ga;  Limees na ag raxas gog dikk na di dolliku ci raxas gu njëkk ga, muy ngëneelug jaamu;  Jublu naa ci xar-kanam ba ak ñaari loxo ya, niki nii toftale ga, ci lu dul nar;  Tàmbali ci li ñu jiital la, la di la ñu baaxoo; cig masaa bopp cig digg-dóomu;  Ak néew ug ndox ma ci cër ba niki noonu; jiital sa ndijjoor ca càmmiñ ba, jàpp ko;  Xaliilal baaraami ñaari loxo yi ci lu war, dees na ko sopp ci ñaari tànk yi;  Waral nañu xaliil cib sikkim buy aji-woyof ba-tey, waxuma aji-fatt ja;  Jublu naacig njàpp; ndaal cangaay nag moom, dees na ko waral ci ñoom ñaar, ci la nga xam ne dana feeñ;   Way-firi njàpp dikk na di ay toj-toj, jële fa ñoom sëriñ sa, ak sabab yoo xam ne mën na faa jaare ba toj; ci li nga xam ne sax na.  Ay toj-tojam mooy am ngaanuwaay, ngelewal, masyuak dem ginnaaw-kër ba-tey, niki nii wadyu.  Ay sababam mooy xëmte, nelaw yu diis, màndite ak say; wattul yaw aji-xel-lu ji.  Fóon ak bakkan mbaa ak gémmiñ, bokk na ci way-firi jàpp yi; ci waxi sang ba.  Laale jigéen pëyam niki nii, ci sàrtul lunkal baaraam ba; sàmmanteel ak jàppukaay ba.                                                             Kenn du bàyyi farata di dem ci sunna Am na ñu ne dangay dellu ci sunna sa door a eggali farata ba. Ngëneel (lu ñu sopp) mooy loo xam ne boo ko defee am tuyaaba, boo ko bàyyee deesu la wax dara. Bala ngaa tàmbali Xaliil googu Mooy ndox mu weex moomu di génn ci sàkkaras kuy xalaat jigéen Ndox mu weex la moo xam ne ginnaaw am gaanuwaay lay génn. Mooy ngay nelaw yore dara ba mu rot te yégoo ne rot na, mbaa ay nit jaar ba jàll te yégoo ko, mbaa ngay nelaw ba yuut te  Sag laal jigéen ndeem jublu nga ca bànneex, walla jubluwoo ko ci te am ko ca.  Niki nii laalug sàkkara yaw sama àndandoo ci sa biir baaraam walla sa biir ténq.  Aji-wóolu cig laab waaye sikki-sàkka na ci toj mi, waralal ci moom njàpp; ca la nga xam ne gëstu na.  Ndeem nekkul di aji-jax-jaxal, kuy aji-yàqum xel, déet ag baamu ci moom; mbir mi muy lu ñu joyal.  Waral na ñoñ-siyãs raxas sàkkara sépp ngir masyu, ci lu dul ñaari waayàlla yi.  Masyu, am ndox la muy génn ci sag xool jigéen ngir bànneex bu ndawe ak ci sag xalam jigéen.  Déet di ñeel, ku dul aji-jàpp, julli; du caagéenu wër néegub ka nga xam ne dina méngale xéewal ya.  Niki laal ab kaamiil, waxal aw der la ñeel ko, ci bant walla ci mbalaan walla lu nuróok loolu.  Waaye laal ab xaaj, ci ka nga xam ne xamlu na ci moom doŋŋ, daganaleef na ko fas way-xam ña.  Àlluwa niki kaamiil ñoo yem ci araamal ga ñeel ku dul boroomug njàpp yaw sama xarit.  Waaye nag dana dagan, ñeel ka nga xam ne dees na ko xamal, ag laal àlluwa, niki nii aji-wér, kuy aji-xamal.  Laalug gune yi ànd ak sobe, mi ngi mel ni laalug mag ñi ci moy ga.  Bàkkaar ba nag war na aji-jottali ja; bul nekk aji-jottali (ab kaamiil) yaw aji-laaj sama.  Koo xam ne dina julli ci lu dul ag laab, ci lu dul lor, boroomug caay-caay la bob feeñ na.  Déet di ñeel ko ci boobule tiim Bés-pénc lu dul Safara.  Yal na Yàlla musal nu ci peert ak ayi Ibliis diirub jamono.  Dana war, ngir ñetti yëf ya, cangaayul farata; ci lu dul werente.  Li ma ci jublu mooy janaba, mbërëg ak deretu meret ju dog. Ndaal janaba ci ñaari xaaj dees na ko xiyaas.  Bu njëkk ba mooy génnug maniyu tukkee ci góor ànd ak bànneex, bu di bu ñu baaxoo; nanga xel-lu;  Ci nelaw walla yewwu ci ànd ak jigéen, mbaa lu dul lii tukkee ci sawukaay ci ndajeem boroom xam-xam yi.  Ñaareel bi mooy fàddug boppu sàkkara cim pëy, doonte ci lu dul génne am ndox la; xamal.  Nekkul di war sangu koo xam ne aji-gént la ciy nelaw, waaye dara génnut tukkee ci moom.  Koo xam ne dana fekk ci mbalaan ma aji-wowi maniyu, te nekkul di xam waxtu jotug maniyu ba,  na sangu te baamu la mu julli woon tukke ci nelaw yoo xam ne nekkoon na ci moom boroomug yàndoor.  Ndaal farata ya, bi ci njëkk mooy yéene fa ag tàmbaleem, gaaw ak jonj; feeñ na.  Topp ag matale ñeel mbooleem yaram wa ak ndoxum kese ak rombale loxo ba. Sunnaam ya kem farata ya dees na ko lim muy ñeent tamit, ca ka nga xam ne gëstu na.  Sag raxas ñeel ñaari loxo yi ba ci ñaari tikk-jara yi, kem sag njàpp; ci lu dul nar.  Galaxndiku njëkk ngay saraxndiku ak masaa ñaari nopp ya; ci lu dul ŋaayoo.  Li ma ci jublu mooy sa bën-bënub nopp ci kasrag saad, moom bën-bën la bu di aji-feeñ ci sa bopp.  Te bagaanug ñaari nopp ya, raxas la nga xam ne feeñ na ci ñoom ak la ca biir ba; dees na ko xalaat muy lu war.                                                             Buy raxas xar-kanamam lay yéene. Mooy bu raxasee cër, balaa wow mu raxas ba ca topp. Ndoxum kese dees na woowee it nodxum mutlax. Xam-xam Ndaal ngënnéel yi, jëlal ab lim seen, wax Bismilaah naka la wéyee woon; ginnaaw ba.  Nga tàmbali deñal sa sobe, topp ag raxas ñeel sa sàkkara; danga yéene farata foofee.  Topp nga tàmbali cëri njàpp ya ci benn-benn njëkk gën jaa kawe yaram wa.  Nga ñetteel bopp ba ci ag raxas, te nga tàmbalee ndijjoor ci càmmoñ ba.  Gënëlal néewal am ndox ci lu dul ab dayo ci cër ya ca raxas yaram wa.  Képp koo xam ne fàtte na ab déngléere mbaa ab cër, na nekk aji-gaawe ñeel raxas ga; nanga xiyaas.  Topp mu baamu ca boobee lépp loo xam ne julli woon na ko njëkk ag raxasam; ngir waraleef na ko.   Ndeem nekk na aji-yéexe raxas ga fas bam ko fàttalikoo, loolee yàqug cangaay la; dana gaar.  Waaye dana ko doy fiirooraxasam njàppam ci lu dul wuute.  Daganul tàbbig jàkka, du càggeenu jàng Alxuraan ñeel aji-janaba; déedéet.  Ndare ab laaya mbaa ñaari laaya ngir ag muslu ci lu dul nar.  Tere na bépp aji-xam tey aji-jaamu ñeel aji-lott wëliis laal am ndox mu sedd;  Muy dikke soxna sa ndare gannaaw bu mu xaroo jumtukaay bob dana tàngal ci moom ndox ma;  Waaye ndeem gaar na ko gént, déet di war ko ginnaaw ba ay yeddeel.                                                               Diggante boo raxasul Yaay xam déngléere mbaa cër ba mu doon Bi ngay sangu ci misaal, raxasoo loxob cammoñ bi, li tàmbalee ci conco bi ba loxo bi jeex nga raxasutoon. Bi nga ko fàttalikoo, sam njàpp toj, nga ne naa far jàpp. Boo jàppee raxasaale ko, day mel ni raxasaale nga ko ci cangaay la.  Dikke soxna sa mooy séy ak soxna sa. Ku ragal ndox mu sedd, balaa tëdd ak soxnaam, na ut lu muy tàngalee ndox ma ba bu noppe mën a daldi sangu.  Aji-tukki juy dox ci lu dul moy Yàlla, ñeel na ko tiim ci jamanoy dox ga.  Am kemam aji-feebar ju góor ak aji-feebar ju jigéen ñeel bépp julli naafila mbaa farata;  ak aji-teew tey aji-wér ngir farata, ndeem ragal na génnug waxtu wa ngir ngànt, kii;  Waaye nag déet naafila walla julli jumaa, déet ab néew itam goo xam ne ràññikuwul; xel-lul.  Limu faratay tiim xameef na ko muy juróom-ñett fa aji-dégg fiq ja kay kojug Laxdari.  Yéene, topp pàkk bu laab, ak ub dóor bu njëkk ànd ak fëgg goo xam ne digleef na ko.  Niki noonu masaa sa xar-kanam ak ñaari loxo ya tukkee ci baaroom ya ba ci tikk-jara ya.  Ak gaaw, tàbbi ci waxtu wa; bokk na ca jokkale ko ci julli ga.   Ndaal pàkk ba mooy suuf, ban mbaa doj; buleen sikki-sàkka,  nees, ban buy rémbi-rémbi; dikk na ci tuxal ga; ak luy nurook moom niki suufas ceeñ ak beeñ  Daganul tiim ci ay bant, ak palaatar bu ñu togg ci waxi tànneef ya.  Ak ag basaŋ, ak ñax mu sax ak luy nurook moom ci bépp gàncax gu sax.  Ndeem feebar nga, fa làkkub doj mbaa ban, ba lor ja gàllankoor saw yaram;  te amoo koo xam ne dina la indil suuf ; ñeel na la nga tiim ca yooya; ca yolomalug Yàlla may Jéggalaakon.                                                               Koo xam ne tukkiwul (aji-teew) mayuñu ko mu tiimal ñeel naafila gu beddiku. Su amut am ndox na bàyyi naafila ga. Ajjuma, tisbaar mën na koo wuutu boo amul am ndox. Sañta tiimal jullee néew bu ràññikuwul. Maanaam mennum moom doŋŋ nga ko fi mën a jullee te amutum ndox. Doj boo xam ne na ko Yàlla bindee woon la mel “neige” ci Faranse Ban bu ànd ak ndox Suuf su jaxasook xorom Suuf su amul pënd  Sunnaam ya ñett lañu ndeem danga koo lim. Bi ci njëkk mooy yeesal dóorub loxo ba,  masaa diggante tikk-jara ak coñc; topp ñetteelu sunna ya mooy toftale goo xam ne dana matale.  Topp ngëneel yi dees na leen lim ñuy ñeent, bi ci njëkk mooy nga wax Bismilaah; nanga dégg.  Te nga jiital ndijjoor ba ci càmmoñ ba niki ci leneen lu dul moom, jiitu woon na ngëneel.  Niki nii, jiital bitib xasab ba ba-tey ci biiram ba wëliis xëccoo.  Nanga jiital la ñu jiital ca cër ya ca la ñu mujje la ci lu dul sette.  Ndaal way-firi tiim mbooleseen niki li ñu jiitaloon ci njàpp la; mbir mi muy lu ñu boyal.  Ndare ngir am ug ndox njëkk tàbbi ga ca julli ga; déet gannaaw ba; naka la ko yaxale aji-xel-lu ja.  Fóore ja nga xam ne wattu na fiq tere na ñaari farata yoy booleef na leen ci benn tiim.  Waaye nag ay naafila yu bari dagan nañu ca benn tiim ba, ndeem yéeneef na ko; yewwul.  Ka nga xam ne tiim na ngir farata, dagan na ñeel ko ginnaaw ba naafila; niki  mu ko ñeelee jàng Alxuraan, wër Kaaba ga, laal Alxuraan ci lu dul wuute;  Ci sàrtu yéene ànd ak jokkaloo ak tàbbig waxtu wi ci méngale ga.   Ndeem tiim nga ngir naafila, nanga daganal ci moom mbooleem loo xam ne tudd nañu ko ci woy wi.  Lu dul farata, ngir naka moom tereef na ag toggaleemlu dul moom ci loo xam ne yoonaleef na ko.   Koo xam ne tiim na ngir faratay gee, dagan na ñeel ko safaak wittar ginnaaw ba; nanga dégg.  Ci sàrtul mu nekk di aji-jokkoloo ci lu dul yéexe; naka la wéyee woon cig njëkk.  Ndeem tiim nga te aji-janabu nga, waral nañu ci yaw nga yéenewaale ko  Ndeem bàyyi nga ko, moom yéene ja, ca tiim ba, nanga baamu julli ga wëliis defle.                                                             Cër bi, li ci jiitu ngay njëkkee. Bu dee loxo bi, ci cati baaraam yi ngay tàmbalee. Bu dee kanam gi, ca kaw ngay tàmbalee. Lépp lu doon firi njàpp day firi tiim. Soo tiimalee lu dul farata, boo noppee doo ca mën a sësale farata.  Mbërëgi jigéen, cig séddale, ñett lañu, ndeem lim nga ko, ca lu ñu xam la.  Boroomug tàmbali, ginnaaw ba aji-baaxoo ak aji-ëmb kok dana yaakaar ci moom njariñ.  Gën jaa bari mbërëg ñeel boroomug tàmbali, fukki fan ak juróom la ciy bés fas ku ñu roy ka.  Ndaal koo xam ne baaxoo na ci mbërëg njëkk lii; loolee aadaam mooy loolee; jàppal.  Ndeem deret ja wéy na ci moom, na dolli ñett ciy fan; bul jeng.  Li feek jéggiwul loolee fukki fan ak juróom ciy bés; déet ug dolli foofee, xamal.  Gën jaa bari ñeel aji-ëmb gannaaw ñetti ciy weer, limal fukki fan la ak juróom ciy bés;  ak luy nurook ñetti weer; gannaaw juróom-benn ciy weer, ñaar-fukki fan la ciy bés; limam ba xameef na ko.  Digal ko cig tàppe ngir mu matal aadaam ndeem ag dog am na.  Daganut jullig aji-mbërëg, du caagiinu wër kaaba ga ak laal kaamiil; kawe na.  Déet di ñeel ko ba-tey koor ci lu dog, niki gog farata ak gog ngàttanga; dëggëlal.  Déet di ñeel ko ba-tey tàbbi jàkka, doonte daa nekk ci këram; ca la ñu sukkandikoo la.  Waaye fey koor ga gannaaw laab ci lu dul julleem ga war na ko; xamal.  Daganal nañu jàng Alxuraan ñeel aji-mbërëg ngir ragal fàtte.  Daganul ñeel boroom këram mu joteeg moom ci pëy cig tey mbaa njuumte.  Déet di ñeel ko li nekk diggante jumbag ñeel ndaw si ak bëtu-wóom; ba ba muy matal cangaay la.                                                               Koo xam ne ëmb ba baax na. Bu dog amee, bés yi mu gis mbërëg lay waññi. Ci Imaam Maalik Feeñ na niki mbërëg cig tere ga ci dereti meret; gën jaa bari juróom-benni fukki fan la; limeef na ko.  Dees na ko digal ci sangu ànd ak julli ndeem feeñ na ag dog ag njëkkam; naka la miineef na ko.  Ndeem baamu na ko deret ja te mu nekk diggante ñoom ñaar fukki fan ak juróom mbaa gën jaa bari; feeñ na.  Aji-ñaareel ba ci ñoom ñaar dana nekk mbërëg, mu di aji-sosu fas aji-dégg fiq ja ba-tey.  Ndeem nekk na diggante ñoom ñaar lu yées fukk ak juróom ciy bés, dana war kon tàppederet ju yees ji ñeel ju njëkk ja.  Topp ndeem xool na nag ca nattale ga, fekk nga ko muy aji-matal ak wësin.                                                              Lépp loo xam ne tere nañu ko ku gis dereti mbërëg, tere nañu ko ku gis dereti meret. njëkk matug lim ba deret ja daggoon ak deret ju bees ji. Ci misaal dafa am doom, di gis deret ba mu yàgg deret ja dagg, toog lu mat  fan mu door a delsiwaat. Kon la delsiwaat duñu ne ci meret ma la bokk. Waaye deretu mbërëg la mu sosu. Maanaam dangay boole lim bii ak bu njëkk ba Bu deret ji daggee, matul  fan mu delsi, dangay waññiwaat li nga mujje am ak la nga njëkk am. Niki nii buy daggi-daggee daal, kon bés yi muy gis deret lay waññi. Bu matee  fan mu xam ne meret mi jeex na.  Waxtuy julli dana séddaliku ñeel waxtuw moxtaar ak ñeel kojug darooriyu fa fóore ya.  Moxtaaru tisbaar tukkee na ca jengarñiku jant bi ba ci mujjug taxawaay ba, wëliis ab lënt.  Tàkkusaan, moxtaaram, tukkee na fa moxtaaram tisbaar yem jëm ba ca waxtuw gelug suuf si, waxu ma sow ug jant bi; xel-lul.  Ndaal darooriyu ñeel ñaar yii mbooleseen, ñeel na sow ug jant bi; fa ka nga xam ne wattu na.  Timis, moxtaaram ma, waxal kem loo xam ne dees na ko julli, ci moom, ginnaaw ab sàrt boo xam ne xameef na ko.  Niki suturaal awra, laabug sobe, njëkk nodd ak liqaam ak laabum toj.  Topp gee, moxtaaram ma, tukkee na ca fàddug safax sa, ba ci ñetteelu guddi ga, wattandikul.  Topp darooriyu gee ak timis, jëm na ca fenkug aji-dëgguy fajar ja, askanele ko.  Defal moxtaaru suba tukke ci moom [fajar su dëggu sa] jëm ci ag set gu di aji-kawe ñeel xar-kanam, feeñ na.  Tàmbalig darooriyu tukke na ca set wicc googee ba ca fenkug ceeñeeru jantub Aji-maye xéewal yi.                                                               Moxtaar mooy waxtu wi nga xam ne boo ci jullee doo am bàkkaar. Teewul julli ci njalbéenug waxtu moo gën. Darooriyu mooy waxtu wi nga xam ne boo ca jullee, fekkoon nga amoon ngànt, doo ca am bàkkaar. Waaye boo amutoon ngànt, boo ca jullee am nga bàkkaar. Mooy bu jànt bi nekkee ci digg asamaan ba rëcc jëm sowu. Mooy bu sa taxawaay tollook sa taxawaayu ker. Mën nga koo nattee it: bu sa ker matee ñaari yoon sa taxawaay. Mbaa boo taxawee jublu sowu bañ a sëgg te bañ a téen, bu say bët yemee ci jant bi rek xamal ne moxtaarum tàkkussan jeex na.  Darooriyu tisbaar ma nga tàmbalee fa moxtaarum tàkkusaan tàmbalee. Darooriyu tàkkusaan ma nga tàmbalee fa jant bi tàmbalee xonk. Bokkuñu fu ñu tàmbalee waaye ñoo bokk fu ñu yem. Ña nga yem fa jant bi sowe. Maanaam fu jant bi sowee, sàrt timis nga mën ko faa def, boo ko fa defee fa la moxtaaram yem. Mooy sol mbubb Niki sangu janaba Am na ñu ne, xonk-xonk jant bi fu mu jeexee fa la moxtaarum timis yem. Ciy waxtu,  minit ginnaaw noddug timis. Bu xonk-xonk jant bi wéyee. Boo xaajee guddi gi ñetti xaaj, bu xaaj bu njëkk bi jeexee fa la moxtaarum gee yem. Darooriyu timis ak gu gee ñoo bokk fu ñu yem. Waaye bokkuñu fu ñu tàmbalee. Darooruy timis a ngi tàmbalee fi moxtaarum gee tàmbalee. Bob gee a ngi tàmbalee bu xaaj bu njëkk, bu guddi gi, jeexee. Boo xaajee juddi gi ñetti xaaj. Boo xoolee jëmm xàmmee ku mu doon.  Darooriyu suba mi ngi tàmbalee bu bët setee wicc ba jant bi di fenk.  Topp pey ga ci mbooleem waxtu yi, dina askanu ci ginnaaw yile waxtu fa Aji-àtte ji.  Askanaleel di aji-màggi bàkkaar ñeel aji-yéexe julli, ba mu faat ko, ci lu dul ngànt loo xam ne xameef na ko.  Sibeef na, ginnaaw julli suba ba ca fenkug jant ba, naafila; waxu ma nag fey lu ñu fàtte.  Ginnaaw tàkkusaan ba ca jullig timis itam, ak ginnaaw julli fajar, fa jépp aji-xel-lu.  Waaye boroomug wird, dees na gis ag daganam ñeel ko, ndeem not na ngëmment ñaari bëtam.  Waaye naafila, ndeem ilimaanu àjjuma jekki na ca kaw minbar ba, xameef na sibéel doŋŋ.  Tere nañu naafila, ginnaaw àjjuma, ndeem génnul ilimaan ja ca jàkka ja; jàppal.  Jeex na, wax ja ci waxtu yi; léegi nanu walbatiku jëm ca julli ga.  Ndaal julli, ay sàrtam mooy laabug am toj topp laabug sobe;  ca mbalaan ma, yaram wi, barab bi ak suturaal awra cig nëbbu.  Jublul xibla te nga bàyyi ay wax ak jépp jëf ngir déeyaaleek Yàlla may Musalaakon.  Awray góor, wëliis nar, mooy la nga xam ne nekk na diggante jumbux ak ñaari bëti-wóom.  Ndaal jigéen, mboolem yaram wa, dees na ko lim muy awra fas boroom xam-xam ba.  Ndare la nga xam ne setteef na ko ci ñaari ténq ya ak xar-kanam wa, ci lu dul bopp bi ak ñaari tànk yi.  Sibal nag julli ci tubëy ndeem dara nekkul ca kaw yaram wa; dees na la yool ca boobee.  Aji-sobewu ji mbalaan, ndeem ñàkk na am ndox ak mbalaan ginnaaw ag sàkku ñàkk na ko;  naka moom day julli ànd ak sobe sa, ndeem dana ragal génnug waxtu wa; ci waxi ka xàmmee [àttey fiq]  Ndeem nekk na di aji-yéexe julli ngir ñàkk a laab, moy na Boroom xéewal ya.                                                            Fey julli (Xadaawu) mooy julliwoo ko ca moxtaar ma mbaa ca darooriyu ja. Boo ko ca jullee nag, jooxe lañu koy tuddee (Fadaawu). Du tee nga xam ne boo amul ngànt te julli ko ca darooriyu ja, jooxe nga waaye danga am bàkkaar. Ku julliwul ca moxtaar ma ak ca darooriyu ja te amoo ngànt, xamal ne def nga bàkkaar bu réy a réy. Fey moom amul waxtu. Saa yoo ko fàttalikoo rek, mën nga koo def. Bu fajar ji xasee xar, ñaari ràkkay fajar rek lees la may nga naafila ko. Niki naafila yoo doon def ci guddi gi, tey nga nelaw ba defoo ko ba ñu noddu fajar. Kon foofu, boo julee sa ñaari rakkay fajar te julleeguñu farata ji, mën nga ko faa def. Jekki mooy toog Dañuy bañ naafila bu ilimaan ji yéegee ci minbar bi. Bu fekkee bi muy yéeg tàmbali woon nga naafila, danga koy gaawal. Kawar gi bu ca dara feeñ. Meneen mbalaan mu sobewul mu mu mën a sol.   Koo xam ne amut, ngir ug rafle, loo xam ne dana suturaal ci moom awraam, na julli niki noonu; nanga yewwu.  Aji-moy xibla ku ñu digal la mu baamu, ci waxtu wa, ag julli fu mu fu gaare.  Lépp loo xam ne dees na ko baamu ci waxtu wa, waxuma lu dul loolu, naka moom ngëneel la; yal na nga am ag nammeel.  Moom [ngëneel] kem naafila la, deesu ko baamu ndeem génnug waxtoom wa; wóoleef na ci lu wér.  Limu farata yi dees na ko xam, waaye sëriñ sa wuute nañu ca lim ba.  Lenn ca sëriñ sa tudd nañu fukk ak juróom ciy farata. Ñenn ñi tudd fukk ak juróom-benn.  Waaye, la nga xam ne Laxdari tudd na ko, danaa dikke ci moom ngir gone ga wattu ko.  Bi ci njëkk mooy sunu yéene ba di bu ñu ràññee, topp kàbbaramba di bu ñu biral.  Am kemam Faatiha, topp taxawaay ba ngir digub yaar yii; naka la yaxale ilimaan ji [Laxdari].  Limal ab rukkoo, topp yékkatiku tukke ca rukkoo ba, sujjóotal ci ab jë te nga yékkatiku tukkee ca moom.  Limal, mu bokk ca farata ya, yemoo; naka nii limub dal ga, jàppeef na ko jële fa ñoom [sëriñ sa].  Sunug toftale diggante farata ya, jëmmi sëlmal gi, jotaayam ba tukkee ci Al ba ci Kum, yaw fere wi.  Sàrtub yéene fas way-xam ña, ak lëkkaloom ak kàbbaru armal bi.  Limub farata ya yem na fii, ca la nga xam ne Laxdari, kay aji-làq ji kawe ga, nettali na ko.                                                             Bu moxtaar mi jeexul. Bu moxtaar mi jeexee nag wàcc na ko. Bu waxtoom jàllee doo ko baamu. Niki naafila yoor-yoor, bu yoor-yoor jàllee doo ko fey. Ba mu des ñaari ràkkay fajar. Waaye moom ba bu jant bi jengarñikoo. Def sam xel li nga bëgg a def. Kàbbaru armal mooy nga wax Allaahu Akbar (Yàlla màgg na) Waaye ci ilimaan ak ku beru lay nekk farata. Lu ñu sopp la ci maamuun (aji-topp ilimaan). Rukkoo mooy dangay sëgg, teg say loxo ci say bëtu-wóom, firi baaraam yi te dëgëral ko, samp tànk yi, ginnaaw ba day yem kepp nga xam ne boo ca defoon ndox du tuuru jëm ca ginnaaw mbaa ca kanam., doo jatt loos wa itam Mooy siggi ba taxaw jonn. Sujjóot ci jë bi mooy farata, bu ci bakkan bi moom sunna la. Mooy booy taxaw mbaa ngay siggi, danga koy def ba ne jonn. Degg googu ngay def, say cër bañ a yëngatu ca taxawaay ba, ca rukkoo ba, ca sujjóot ba ak ci jëfi jullit yépp, loolu farata  la. Wax Assalaamu Aleykum Toog gi ngay toog di wax Assalaamu Aleykum Fere mooy taalibe  Maamuun, ñaari yéene lay def : yéene julli ak yéene roy ilimaan.  Moom yéene ji  Nanu dikke ginnaawam ci limu sunna yi, ak ngëneel ya ci aw woy wu di aji-rafet.  Bokk na ci sunna ya, liqaam ak ub saar topp na ci Faatiha ja, ànd ak taxaw; sax na.  Ak yelu, ak biral, niki nii lim na ko Sami Allaahu Liman Hamidahu.  Bépp kàbbar bu dul ba nga xam ne jiitaleef na ko, sunna la ci dëppook boroom xam-xam yi.  Niki nii ñaari taaya yi ak jotaayu taaya ba, ba ca tàmbalig yewwiku ga; wax na ko kilifa ga.  Sunug jiital Faatiha ca saar ya, dees na ko xam muy sunna fas ñoñ-xool ga.  Ab sëlmal bu dib ñaareel ñeel aji-roy, mu dig junj jëmale ko ci ilimaanam, dolli ko ci.  Am kemam ab ñetteel ñeel ku nekk ci càmmooñam; xeeñtul mbooloo ma  Limeef na mu bokk ci sunnay julli, yaw sama àndandoo, ag biral ba-tey ànd ak sëlmal ba di aji-war.  Ak niki nii julli sunu ci Yonent bi, yal na ko dolli xéewal ka nga xam ne jox na ñeel ko àgg ga.  Jublu naa ba ca taaya ju mujj ja ak sujjóotu bakkan ca lañu siiwe la.  ak ténq, bëti-wóom, cati-ndëgu ak saatir ñeel ku dul ku ñu jiite, dana jublu.  Li ma ci jublu mooy ku beru di julli ànd ak ilimaan. Gën jaa néewam, xameef na ko, fas way-xam ña  mooy talaayub xeeju bant, ànd ak guddaayub xasab, déet muy aji-jax-jaxal sam xel, muy lu ñu saxal, luy boroomug set.                                                             Bokkul ci julli gi, sunna muhaaxada la. Danga koy def door a kàbbar. Ci julli gees war a yelu. Ca ya ñu war a biral. Allaahu Akbar yooyu yépp lañu boole mu nekk benn sunna. Doo ber benn mu nekk sunna. Ci julli gu am ñaari taaya : gu njëkk ga ak gu mujj ga. Boo waxee Assalaamu aleykum Ñiy xalaat te di ko dëppale ak liy yoon. Sëlmal bu njëkk ba farata la ci ilimaan ak ci maamuun. Maamuun ji da cay teg wax Assalaamu haleykum ilimaan ji bu fekkee am na ku nekk ci càmmooñam, mu wax ko Assalaamu haleykum mbooloo may ràññale farata ya ak sunna ya ba lenn lu nekk nga mën koo jox àqam. Wax Assalaamu haleykum farata la, waaye biral ko ba ñépp dégg ko, sunna la. Yonent (saw) bi waxoon na : digal nañu ma bu may sujjóot, na am juróom-ñaari cat yuy laal suuf : jë, ñaari loxo, ñaari bëti-wóom ak ñaari cati baaraami tànk yi. Waaye jë ba rek moo cay farata. Saatir looy teg sa kanam la ngir bañ ku romb diggante foofee ak sab jë. Maamuun saatiru ilimaan doy na ko. Waaye nag bu ñu ko rawee ci julli ga, mu koy mottali, bu boobaa mën naa ut saatir. Bu jegee ab keno, day dem ba jege keno ba mu taxaw fa ngir mu doon saatiram. Xasab mooy genn-wàllu meetar. Warta doon lu ngelaw li mën a yóbbu. Lu am sobe deesu ko def saatir.  Ndeem danga laaj ci mbooleem ngëneeli julli, jëlal lim ba fii, yaw aji-laaj sama.  Yékkati ñaari loxo ya ba mu tollook sa ñaari nopp fa kàbbaru armal ba, feeñ na bokk ci ngëneel ya.  Ak wax “Rabbanaa walakal hamndu” ginnaaw yékkatiku ci rukkoo ñeel nag kenn ak ku ñu jiite, kuy boroomug toroxlu.  Niki nii wax “Aamiin” ba-tey ñeel na leen ñoom ñaar ci yelu walla cig biral fas way-xam ña.  Ndaal ilimaan dana wax “Aamiin” doŋŋ fa yelu ga ci lu dul ag biral.  Lim na sàbbaalug rukkoo ak ñaan ga ngay def fa sujjóot ba, képp koo xam ne wattu na fiq.  Sunug guddal suba cim njàng, dana bir di ngëneel, ak tisbaar dana nekk di yées suba.  Ag gàttalam ci tàkkusaan topp timis, topp ag digg-dóomu fa gee ga, lim ko.  Ak nekk aw saar wu njëkk di wu gën a guddu ci saaru ñaareel ba, miineef na ko mu bokk ci ngëneel yi.  Akuw melo wa di wu ñu xam fa rukkoo ba ànd ak jataay ba, lim na ko ñoñ-bànqaas yi.  Gënal nañu xunóot ak yelu ko, njëkk ag suufe jëm ci rukkoo, yewwul.  Dees na ko jàng ci aji-ñaareeli ràkka jullig suba doŋŋ, ginnaaw jeexug aw saar; wattandikul njuumte.  Fóore ja kay aji-dégg fiq, doomu Habiib daganal na, tàbbig xunóot ginnaaw ab rukkoo yaw aji-xel-lu ji. Limal, ba-tey, ñaan ga ginnaaw taaya ju ñaareel; yal na amaleef la ag njub.                                                             Ba ca gën nag mooy ténq ya day jublu suuf. Am na ñuy samp baaraam yi mu jublu asamaan. Boo ci def baax na. Muy tekki “Boroom bi jéggal ma te yërëm ma” Aamiin gi ci suuf lañu koy wax.  Ci julli gu ñu yelu. Mooy “Subhaana Rabbiyal Haziim wabi hamdihii” muy tekki “Tudd na sellug sama Boroom ànd ak sant” Muy “Subhaana rabbiyal ahlaa” di tekki “Tudd naa sellug Buur bu kawe bi”. Nga teg ca “Allaahuma ihfirlii …” ba mu jeex, di tekki “Yàlla yal na nga jéggal” Bëgg nañu booy julli suba yaw doŋŋ, boo jàngee Faatiha nanga ca teg saar bu nekk diggante Hujjraat ak Habbasa. Boo àndeek mbooloo jiite leen, bëgg nañu nga woyofal ndax mbooloo mi ñu feebar ak ñu yàkkamti mën nañu cee nekk. Saar ba nga tànnaloon suba. Lu mu ci mën a doon nañu nekk ñoom ñaar diggante Hujjraat ak Habbasa. Bu dee tàkkusaan ak timis, bëgg nañu nga jàng saar yu gàtt. Kon yaa ngi koy jëlee diggante Wadduhaa ba Naasi Gee moom saar bi du guddu te du gàtt. Yaa ngi koy tànn ci diggante Habbasa baWadduhaa. Nees ko leeralee ci xët yi weesu. Toog ci sa tànkub càmmooñ. Génne sa tànku ndijjoor, samp baaraam yi. Waaye biir baaraamu déy bi day féete suuf. Mooy “Allaahuma inaa nasta inu ka” ba mu jeex Boo jàngee Faatiha ak saar, bala ngaa rukkoo ngay def xunóot. Dafa am ñu ne dangay rukkoo ba siggi door a jàng xunóot. Njuumte bay dugal xunóot fees ko warul dugal. Moom nee na sañ ngaa rukkoo ba siggi ba wax “Sami allaahu liman hamiidahoo” dooga jàng xunóot, door a dem ci sujjóot ba. Mën nga cee jële ne boo fàtte woon xunóot ba rukkoo, dangay nég ba siggi ba jàng “Sami allaahu liman hamiidahoo” doog a sujjóot. Taaya ñaareel sunna la, Salaatu halan nabi ba nga cay teg sunna la. Naka ñaan ya cay tegu niki “rabbanaa aatinaa fiddunyaa” ak yi ci des yépp ngëneel lañu.  Dana nekk, ngir dollikug ñaan ga, di gën a gudd ci taaya ju njëkk ja yaw aji-xel-lu ji.  Gënal nañu ag ndijjooru fa sëlmal ga; sunug yëngal baaraamu sànnikaay; mat na ag mat.  Sib nañu sunug taxaw ci benn tànk ci lu dul yaggug jëf ja.  Sib nañu sunug lëkkale ñaari tànk; ak def ci gémmiñ niki ñaari dëram  walla ab dëram walla lu dul lii, ak geesu; ak gëmal bët cig julli  ndare ñeel ngànt kem ngelaw mbaa xool lu araam, naka moom dees na sàkku ci moom ca boobee.  Sib nañu wax “Laa xawla walaa xuwwata” ak “Bismilahi Rahmaani Rahiimi”, ci jullig farata, déet ci jullig naafila kem “Ahuuzu billaahi minachaytaani rajiim”.  Ak lépp loo xam ne day jax-jaxal jëmm fas ug julleem, loolee lu ñu sib la; feeñ na  ci poosam, ci ginnaawam, ci kanamam mbaa ci wetam; naka la ilimaan ja yaxale,   Sib nañu xalaat fas ag julli ci mépp mbir mom àdduna, mu di aji-dikk.  Lépp loo xam ne dana soxlaal wëliis ag ragal Yàlla fas ag julli, teet ko yaw waa ji.                                                              Taaya ju njëkk ji moom doo ca dolli “Abduhoo wa rasuuli ”. Bu ñaareel bi danga ciy teg “Abduhoo wa rasuuli ”, teg Salaatu Halan nabi, teg ca yeneen ñaan. Ilimaan moom day tàmbalee ci kanamam buy sëlmal wax “Assalaamu haleykum” daaneele ko ci sa wetug ndijjoor. Bu dee maamuun day wëlbatiku jëm ci wetug ndijjooram wax “Assalaamu haleykum”, bu ilimaan nekkee ci kanamam, mu jubale ko ab nuyyoo wax ko “Assalaamu haleykum”. Bu keneen nekkee ci sa càmmooñ, nga wax ko “Assalaamu haleykum”. Nga gis ne kon ilimaan benn yoon lay wax “Assalaamu haleykum” waaye maamuun mën na koo wax ñaari yoon ba ñett. Yëngal baaraamu sànnikaay (bob joxoñ) ci ñaari taaya yépp lay am. Waaye du am ci diggante ñaari sujjóot. Ñaari loxo yépp danga leen di tallal teg leen ci bëti-wóom yi. Waaye booy yëngal baaraam bi, loxob càmmoñ bi danga koy tàllal yemale baaraam yi teg ko ca kaw luppub càmmooñ bi. Teg loxob ndijjoor bi ci kaw luppub ndijjoor bi, waaye dangay lem ñetti baaraam yii (bob sanqaleñ, bob nombur ak bob digg bi), topp nga yemale te tàllal baaraamu sànnikaay bi ak bob déy bi. Waaye dangay teg loxo bi tegin woo xam ne ténq li du jëm suuf. Dangay wetal loxo bi. Bu ko defee ngay yëngal di jëmale càmmooñ ak ndijjoor. Waxuñu kaw ak suuf. Bu fekkee yaa ngi julli di koolaa (taxawee benn tank), bu fekkee yàggul sib nañu ko. Bu yàggee lool julli ga yàqu na. Nga laxase ñaari tànk yi itam sib nañu ko. Bu dee du yàq ci saar yi ngay jàng dara, sib nañu ko. Lu ko moy julli ga day yàqu. Bi ñu sib mooy geesu boo xam ne sa xar-kanam rek a wëlbatiku jëm ndijjoor mbaa càmmoñ, waaye sa jëmm wëlbatikuwul. Bu sa jëmm wëlbatikoo nag ba jubluwul pénku moom julli ga yàqu na. Niki jigéen ju yaram wi ne fàŋŋ ci biti. Am na ñu ne dees koo war a wax, am na ñu ne dees koo sopp, am ñu ne dees koo sib. Jullig naafila, boo koy tàmbali mën nga ne “Ahuuzu billaahi minachaytaani rajiim, Bismilaahi Rahmaani Rahiim”. Niki ab rajo buy wax. Waaye boo koy déglu ba xamatoo ñaata ràkk nga julli, julli ga yàqu na. Xalaat sa Boroom warta ëpp ba fàtteloo la foo tollu ci julli gi. Bu boobaa julli ga day yàqu. Yaxal na ci taalifam, ka nga xam ne xam na, naka ñeel na julli ag leer goo xam ne màgg na.  Waaye naka googale leer dana fenk, ci moom, xolub aji-julli ku di aji-ragal Yàlla; yewwul.  Ndeem dikkal nga ko, moom julli, noccil sab xol ci jile àddina ak li nekk ci biir mbooleseen.  Te nga soxlawoo ci fuglanteek sa Boroom, ma nga xam ne danga julli ngir jëmmam ja; toppal ndigal.  Nanga fas naka sa julli gi ag toroxlu la ci sujjóot, ci sag taxaw ak rukkoo.  Julli gi daal ag toroxlu la ñeel Yàlla, yéem naa sellam ga, déet di ñeel ko benn aji-nuroo  ci yii yëf, ak ñaan, ak sikkar, ak sàbbaal, ak woote,  ba-tey, ak ug màggal, ak ug màggal ñeel ko ci suufe gi ak booy wax Allaahu Akbar; sàmmoonteel ak yépp.  Nanga wattu ci julli ndax naka julli moo gën ci mbooleem jaamu-yàlla yi; kon màggalal mbiri julli.  Bul bàyyi Séytaane ba muy fo ci sa xol; bul jeng ñeel Séytaane; deefilay yedd.  Ngir naka moom Séytaane day far leerug sa xol, dana la xañ bànneex ci leeru julli.  Dénk naa la ci biir julli gi ci saxoo ragal Yàlla ak dëddu ci mbirum àdduna ak ug toroxlu.  Xamal ne naka moom julli dana terewëliis ay ñaawtéef ak lu ñu pakk ci lu dul ag nëbb  Waaye lii nekk na ci sababug ragal, waxuma julli goo xam ne ci lu dul ragal; nanga ragal Yàlla te nga sori ag toqe.  Nekkal di boroom sàkkoo dimmandikoo ci sa Boroom kay Aji-dimbalee ndax kat ndeem sàkku ngaa dimmandikoo ci ku dul Yàlla deesula dimbali.                                                            Laxdari Leer googu du fenk lu dul ci aji-julli bu ragal Yàlla. Bul defe ne képp kuy julli rek am leer googu. Sa xel mépp nanga ko def ci sa Boroom. Fuglu mooy “contrôler” ci làkku faranse. Boo fobee sa cër ci xar-kanam, muy li gën a tedd ci doomu-aadama, dëpp ko ci suuf si, nanga ci jublu toroxlu sa Boroom. Degg gi ngay degg doo yëngatu. Kenn nuróowul ak Moom. Kon Yàlla rek a ko jar. Booy sujjóot ak booy rukkoo. Jaamu-yàlla yépp bala ñoo ubbi di yër seeni téere, dañuy xool bob julli ba noppi. Bu yéwénee ñu door a jàll ci yi ci des. Bu yéwénul ya ca des kenn du leen xool sax. Booy julli, sa xel mii bul ko def ci Séytaane, muy jax-jaxal sam xel. Dangay def sam xel ci sa Boroom. Bànneex bi nga xam ne kuy yég leeru julli dakoy am, Séytaane dala koy xañ. Li ngay jàng nga koy firi di ci waaru. Boo ko mënt a firi ngay xalaat mbirum bàmmeel ak mbirum Allaaxira walla màggug sa Boroom. Booy julli nees ko sàkkoo, day dox sa diggante ak i ñaawtéef, ay moy Yàlla ak bépp bàkkaar. Koo gis muy julli te terewukoo def ay bàkkaar. Na xam ne sëgg ak siggi rek lay def waaye julliwul. Niki nga naan daa metti bu ma ko defee suba, tisbaar, tàkkusaan, timis ak gee. Fexeel ba julli yépp nga di leen def sa kem kàttan. Lu la jafe lu nekk, boo koy sàkku, nanga ko sàkku ci sa Boroom.  Dog bii tuddeef na ci ; jullig aji-feebar cig taxaw ak ub jotaay   ak seenub àtte ñoom ñaar ak la ca aju te dana war ci bépp mukàllaf  mu xamlu masalay bile bunt ngir déet kenn di kuñu musal ci feebar.  Ñeel na farata ciy mbir loo xam ne dees na ko lim muy juróom-ñaar fa ka nga xam ne xam na.  Sunug jooxe farata ja ci yii waral na ko way-dégg fiq ña ak ug nekkam cig toftalu.  Ñeent ci ñoom nekk nañu ci waral, ñett ci ñoom nekk nañu ci sopp.  Ndaal ya nekk ci war mooy taxaw bañ a wéeru, topp taxaw ànd ak wéeru ba-tey  Topp toog bañ a wéeru, topp toog ànd ak wéeru naka mu nekkee yaxug sunu sëriñ kay kilifa.  Waral nañu toftale yile mbir ci ñi ñu togg jëf ñi cig toftale.  Koo xam ne dana julli ciw melo te àttan na melo woo xam ne féete na ko kaw, àtte ba mooy yàqug julli goo xam ne feeñ na.  Ndaal ñett ya nga xam ne soppeef na sunug toftale ñeel ko ca la nga xam ne tànneef na ko  mooy jullig ka nga xam ne lott na wëliss yiici wetam ju ndijjoor ba topp càmmoñ ba cig toftale.  Topp ca ginnaaw ba, ndeem wuute na nag ci yile ñett, aji-daganloona ko, xeeñtoof na.  Topp sunug wéeru ga nga xam ne dana yàqu, ci moom, jullig aji-àttan taxaw; yewwul  mooy sunug wéeru ci lëf la nga xam ne dana rot fas ug rotam ca ka nga xam ne dana rotal.  Ndaal ndeem nekkul di rot doonte rot na lile lëf, loolu lu ñu sib la, nettali nañu ko.  Ndeem danga daganal aji-àttan ab taxaw ag jekkeem ngir naafila, deefu la yedd.  Waaye toog di naafila te mënoon a taxaw ci waxi jépp aji-xam, dees na fey ñeel ko ci genn-wàllug yoolub aji-taxaw.                                                            Juróom-ñaar yii Am na ñeent yoo xam ne danga leen a war a tegale. Ku mën a julli taxaw te doo wéeru, la la war mooy nga taxaw te doo wéeru. Jullig ka nga xam ne mënul benn ci ñeent yi ñu njëkk a lim. Jaaxaan waaye na tànk ya jublu xibla. Benn bi nga xam ne indiwuñ ko mooy mu dëféenu. Ca boobu, bopp bi mooy jublu xibla. Nga xam ne bu jugoon mën a jublu xibla.  Bu fekkee mënoon ngaa tëddee wetug ndijjoor bàyyi ko tëddee wetug càmmoñ mbaa njaaxaanaay mbaa ndëfénaay, batey sag julli baax na. Ndax toftale yooyu dañ koo sopp. Wéeru mooy wéeru ca la nga xam ne, wéeru nga ca wéeruwin wu dëgër woo xam ne bu ñu dandale woon loolee nga ànd ak moom daanu. Koo xam ne mën naa taxaw naafila nga ne ko mu toog gappuru naafila, boo ko waxee deesu la yedd ndax dëppoo na ak  Daganal nañu tàbbi cig naafila ka nga xam ne jekki woon na, topp mu jóg ginnaaw loolee; xiyaasal.  Waaye ndeem tàbbi nga naafila gi te yaw boroomug taxawaay nga, ca gannaaw ba nga jekki, déet yaw ngay boroomug yeddeel  ndeem nekkoo woon di aji-tàbbi ànd ak yéene taxaw, bu boobaa dees na tere jekki ga fàww.  Fey la nga xam ne nekk na ci am ndodd ci farata, waxal dees na gis ag waram cig gaaw.  Daganut sàgganug ka nga xam ne toftalu na ci moom, war na ci moom ag farlu.  Képp koo xam ne julii na juróomi julli bésbu nekk ci bés yi ci jullikaay bi,  naka moom déet muy bokk ci way-sàggan yi; li fi nekk dees na ko lim ci way-farlu yi.  Dees na ko fey ni mu faatee rek ca waxtuw teew, ag teew; safaan bi itam mooy waxtuw tukki.  Way-yemoo la ndeem nekk na di aji-tukki fa ag peyam walla muy aji-teew; dana sàkku ag njub.  Toftaleel cig war yaw aji-gis ji diggante ñaari julli yi di kojug teew ak aji-néewi way-faat  ànd ak julli ga nga xam ne waxtoom teew na, ndeem nekkoo woon di aji-fàtte ca waxtuw fey ga; yaw mi xel-lu.                                                                 Daganal nañu ngay naafila tàmbalee ko gappuru, ginnaaw ba nga yeggalee ko taxaw. Boo yéene woon taxaw. Ba nga koy sañ daal mooy dangaa tàmbali taxaw te bi ngay tàmbali yéene woon nga ne ràkka bii dama koy taxaw bii dama koy toog. Loolu boo ko defee kenn du la yedd. Bu dee dangaa yéene woon taxaw ràkka yépp, taxaw yenn yi toog yenn yi, tere nañu la ko. Sañoon nga gappuru lépp walla nga tàmbalee gappuru eggalee taxaw. nekk ci am ndodd mooy li la war Faat moom fum la ware, bu ko négee waxtu weneen. Fi saa sa nga daa di war a fey. Ndax boo naan naa nég ba ngoon, xamoo ndax ngoon dina la fi fekk am déet. Te ame nga bor bi kon gaawal fey ko. Bu ñu nee bés nag guddi ak bëccëg lees ci jublu. Julli yi faat. Bu dee julli gi, bi nga nekkee cig teew nga ko leb, bu demee ba fekk la ci tukki, nga xam ne dangay wàññi, boo koy fey danga koy matal. Li nga xam ne bi ngay tukki nga ko leboon. Te bi ngay tukki danga daan wàññi say julli, ndax tisbaar, tàkkusaan ak gee ñaari ràkka lañu. Boo ñibbisee bay matal say julli, la nga leboon moom ciy ñaari ràkka nga koy fey. Kon lenn lu ne daal nanga ko lebee woon nga koy feyee. Bi mu koy fey. Mën nga cee dégge ne julli goo xam ne dañu koo war a biral niki timis, boo koy fey bëccëg itam danga koy biral. Jullig tisbaar, nga xam ne dañu koo war a yelu, boo koy fey guddi itam danga koy yelu. Ñaari julli yu di kojug teew (maanaam yi ñuy yelu ak yi ñuy biral), boo leen di fey danga leen di toftale, niki tisbaar ak tàkkusaan. Boo ko amee tisbaar ngay njëkk a julli door a julli tàkkusaan. Timis ak gee it ñoo bokk waxtu. Boo ko amee, timis ngay njëkk a julli door a julli gee. Boo amee julli yoo xam ne dafa bëriwut, yooya itam boo koy fey, danga koy toftale. Ci misaal suba, tisbaar, tàkkusaan, timis, gee. Boo leen di fey suba ngay njëkke, teg ci tisbaar, tàkkusaan, timis, mujjee gee.  Ndaal aji-néewam ñeenti julli lañu ak lu ko yées, waxu ma lu kawe ñeenti julli; fas ña nga xam ne dëgërloo nañu seeni wax.  Koo xam ne dana nekk di war ko ñeenti julli waxal mbaa lu ko gën a néew, na jublu fey leen doonte  day génn waxtu julli ga nga xam ne waxtoom daa teew, naka xameef na ko mu sax ci yaxi boroom fiq.  Daganal nañu ci bépp waxtu feyug julli; Tere nañu naafila koo xam ñeel na ko ag fey,  kem naafila yoor-yoor, ak naafila weeru koor, waaye daganug Safaa ak Witar moom feeñ na.  Kem ñaari julli iit yi, ak muurug weer, ak ñaari ràkkay fajar, ak jullig mbaaw, ak jullig muurug jant.  Daganal nañu dajaleeg way-fey julli, ndeem yemoo na seenag julli cig ràññale; xiyaasal.  Ku nekk di aji-fàtte limub la nga xam ne war na ca pey ga yaw aji-xel-lu ji,  naka moom dana fey, dana julli ab lim bob du desal benn sikki-sàkka di ko gaar fàww.                                                               Bu ko ëppee, julli yu bari lañu koy jàppee. Kon boo amee bori julli yu néew, bu julli gi teewee te fàtte woo ko, dangay fey bori julli ya ba noppi door a julli waxtu wi teew. Boo ko fàttewul ba noppi julli waxtu wi teew. Boo noppee dangay fey bori julli ya ba noppi julliwaat waxtu wi teew ndax julli ga baaxul. Waaye boo ko fàttee ba julli waxtu wi, boo noppee dangay fey bor ya rek te doo baamuwaat julli ga. Bu ñu baree nag, dangay njëkke julli gi teew door a fey bori julli yi. Laxdari. Feyug julli moom amul waxtu. Bi ñuy wax naan araan na mooy julli bu jant bi tollee ci fenk ak ci so, naafilaa tax ñuy wax. Jullig farata moom taxul ñuy wax. Kenn du ami bor, feyagoo leen di maye. Mën ngaa ame bori julli farata ba noppi di naafila Safaa ak Witar . Tabaski ak Korite. Boo amee bori julli, mën nga leen a julli .  Mooy jullig ñaanum ndox. Bu ndox ñàkkee. Ci misaal ñu bari ame borub tisbaar, ñu dajaloo, tànn kenn mu jiite leen ñu fey. Ci misaal, dañoo bokk ame tisbaar, mbaa ñu bokk ame tàkkusaan. Waaye waxuñu kii amee tisbaar kii ame weneen waxtu wu bokkul ak moom, ñu bokk julli. Dañuy bokk benn waxtu woo xam ne benn bés la. Waxuñu kee ame tisbaaru dibéer, kee ame tisbaaru gaawu, ñu di ko boole.  Ku am bori julli te xamul lim ba, boo koy fey dangay julli ba mu wóor la ne ëpp lay def waaye du yées. Sunnaleef na, ngir jamaj joo xam ne feeñ na, ñaari sujjóot ngir ag dolli walla ag wàññi.  Dolli ga moom, ñaari sujjóot nekk na ci ginnaaw sëlmalga; nekk na ginnaaw ñoom ñaar ag taaya topp sëlmal.  Sujjóotal ngir wàññi njëkk sëlmal ginnaaw ab taaya te nga dolli beneen taaya.  Ndeem wàññi nga topp dolli nga, sujjóotal njëkk sag sëlmal ci la nga xam ne sukkandikoo na ko.  Ku fàtte sujjóotu xabla ba sëlmal, na ko sujjóot ndeem nekk na di aji-jege; nanga xam.  Ndeem génn na jàkka ja walla mu nekk di aji-sori, loolee moom yàqug julli la ak sujjóot,  ndeem loolee ëpp na ñetti sunna; ndeem nekkuko di ëpp loolu, du yàqu fas aji-xel-lu ja.  Koo xam ne fàtte na sujjóotu bahda, na ko sujjóotal doonte ci ginnaaw ay at la, niki mu nettalee ko jële fa sëriñ sa.  Cosaanu sujjóot mooy bàyyi ñaari sunna ak lu ëpp ñaari sunna; déet safaan ba ci lu dul ay nar.  Ndaal farata, deesu ko jeŋ, ndare ci dikke ab farata ba nga xameene dees na ko fàttaliku.  Ndaal ka nga xam ne nag wàññi na ci ngëneel, déet ag sujjóot di ko war ci lu mu mën a doon, wattul njàngat la.  Benn sunna, déet sujjóot di ca war lu dul ag yelu ak ag biral yaw aji-namm ji.                                                              Jamaj mooy juum ci julli. Boo dollee mbaa nga wàññi lenn ci julli gi, dangay sujjóot ñaari sujjóot. Boo dollee, ñaari sujjóot ngay def ginnaaw sag sëlmal. Moom lañuy woowe sujjóotu bahda-salaam. Boo wàññee nag, ñaari sujjóot ngay def laata sag sëlmal. Moom lañuy woowe sujjóotu xabla-salaam. Boo juumee ba dolli lenn ci julli gi, boo sëlmalee dangay sujjóotaat ñaari yoon, taayawaat sëlmal. Waaye taaya ju gàtt lay doon. Ci “Abduhoo wa Rasuuli” rek lay yem. Su fekkee dangaa wàññi mel ni sunna soo xam ne ku ko wàññi danga koo war a sujjóotal xabla-salaam, dangay taaya ba fa nga daan waxee “Assalaamu haleykum” nga daldi sujjóot ñaari yoon te taaya joo xam ne ci “Abduhoo wa Rasuuli” rek lay yem, door a sëlmal. Boo boolee dolli ak wàññi, doo def ñaar yi, xabla-salaam rek ngay def. Julli ga yàqu na, dangay julliwaat geneen julli. Lu mel ni ab saw saar (bàyyi ab saar) ndax jàng saar bi sunna la, taxaw gi ngay taxaw sunna la, yelu ga walla biral ga sunna la. Ci misaal lu mel ni taaya, ñaar rek a fa nekk, muy jëmmi jàng taaya ji ak jotaay bi. Boobu mën nga koo bañ a sujjóotal boo ko fàttee lu yàgg te du tax sag julli yàqu. Jeŋ mooy defaraat mbaa « réparer » ci faranse. Saa soo yégee ne am na julli goo julli woon te fàtte nga ca farata, mëneesu koo sujjóotal xabla-salaam mbaa bahda-salaam, farata ba kay danga koy indiwaat rek.  Nanga sujjóotal xabla-salaam ndeem yelu nga ci barabu biral, yaw mi nga xam ne xel-lu nga.  Ndeem biral nga ci barabub yelu, nanga sujjóot bahda-salaam ci lu dul ag weddi.  Ndeem wax nga ngir jamaj, nanga sujjóot bahda-salaam ginnaaw sag sëlmal ngir ug dolli gog feeñ na.  Képp koo xam ne sëlmal na ci ñaari ràkka ngir jamaj, war na ci moom sujjóotug bahda.  Koo xam ne dolli na ngir jamaj ñaari ràkka mbaa benn ràkka, day def bahda ci lu dul nar.  Waaye ndeem dolleef na lu tollu ni ag julli, julli ga dana yàqu fas ka nga xam ne gëstu na.  Nanga dikke, ndeem sikki-sàkka nga ci matug julli ga, nanga indi la nga xam ne dangay sikki-sàkka ci moom cig toftale  ngir waxi sëriñ sa, ña di boroom dëppale. Nee nañu sikki-sàkka ca mànke ga mi ngi mel ni dëggal la.  Nanga sujjóot ndeem sikki-sàkka nga niki ci ab sujjóot ginnaaw boo ko defee ginnaaw ba.  Sëlmalal ndeem sikki-sàkka nga ci sëlmal te yàggul, te déet ab sujjóot di ca war.  Ndeem jamona ji jegewul walla génn nga jàkka ja, julli ga yàqu na.  Digëlal boroomug jax-jaxal mu bàyyi julli ga noonee, waaye duñu dikke ci bépp sikki-sàkka.  Waaye war na leen, ci lu war, ñu sujjóot bahda-salaam ngir sopp goo xam ne dees na ko jublu.  Déet lëf di war koo xam ne biral na ci xunóotam, waaye nag tey ko feeñ na di lu ñu sib.  Niki aji-dolli ci ñaari ràkka aw saar, li ma ci jublu mooy ñaari ràkka yu mujj yi, ci lu ñu nettali.                                                               Jullig jooxal mooy julli gu ñuy def ci waxtoom. Dangaa juum ba wax. Niki dadoon julli tisbaar, def taaya ju njëkk rek daldi sëlmal. Bu noppee day bahda-salaam ndax sëlmal googee mu ci dolli. Niki ngay julli tisbaar def ko juróom-benni ràkka. Niki ngay julli tisbaar def ko juróomi ràkka. Ci misaal, boo fàttee ba def tisbaar, tàkkusaan mbaa gee juróom-ñetti ràkka julli ga yàqu na. Timis moom juróom-benni ràkka du ko yàq, ñeent a koy yàq. Bu fekkee yaa ngi julli di sikki-sàkka naan ñeent ràkka mbaa ñetti ràkka laa am, jàppal ne ñett nga am. Indil beneen muy ñeent ndax Yàlla kenn du ko jaamu ci sikki-sàkka. Booy sikki-sàkka naan mat na mbaa matul, jàppal ne matul. Bu dee danga julli ba noppi di wird, ab diir ngay sikki-sàkka ci sujjóot, dangay sujjóot, bu diggante bi soreewul. Bahda-salaam du la ca war. Boroomug jax-jaxal mooy koo xam ne, saa suy julli, xel ma dafa bon ba du xam ñaata ràkka la am. Xunóot moom ku ko biral, bahda mbaa xabla-salaam du la ca war. Xunóot cig teyeef moom sib nañu. Sib nañu ko it.  Niki nii ab jaam bu julli ci gën gi mbindeef ngir dégg aw turam ci ka nga xam ne tudd na ko  Muhammad, yal na ko Yàlla dolli xéewal te musal ko ak képp koo xam ne méng na ko.  Moo xam loolee cig tey walla cig jamaj la, walla xew na cib taxawaay walla ab jotaay.  Koo xam ne jàng na ñaari saar ci benn ràkka walla lu ko ëpp walla mu génn tukkee ca saar ba te mu sukkandiku  ci weneen walla rukkoo na njëkk matug saar bi, déet sujjóot di war ci mbooleseen.  Déet di ñeel aji-junju, ci julli gi ci loxo walla bopp, ab sujjóot guy aji-dikk.  Képp koo xam ne baamu na Faatiha ngir digub jamaj goo xam ne gaar na,  day sujjóot bahda-salaam; waaye ndeem lii xameef na ko ñeel ug tey, aji-feeñ ja mooy yàqug julli fa Laxdari.  Boroomug suufe cig lunk jëm ci rukkoo, déet di ñeel ko ag dellu dem di taxawaat ngir fàttaliku aw saar.  Waralal, koo xam ne fàttaliku na njëkk rukkoo ag yelu, mu baamu mbooleem la nga xam ne jàng na ko.  Ndeem loolee daa nekk ci saar wa moom doŋŋ, mu baamu ko; déet sujjóot di nekk ci ginnaaw ba.  Ndeem la ñu bàyyi ci Faatiha la, na baamu Faatiha te mu sujjóot bahda-salaam ngir dolli na loolee.  Ndeem dana la faat [moom yelu ga] ci sababu rukkoo yaw fere wi, sujjóotalal ko, ngir bàyyi ag biral, njëkk sëlmal.  Moo xam mu nekk ci Faatiha Kitaab, walla aw saar doŋŋ ci lu dul sikk.                                                               Koo xam ne dafa tàmm bu déggee Muhammad da cay teg « Salalaahu Aleyhi wa sallam ». Nekk ci julli am ku ne Muhammad, mu ne « Salalaahu Aleyhi wa sallam ». Loolee mu wax bu fekkee teyu ko sibuñu ko. Bu ko teyee sib nañu ko waaye dara waru ko ci. Mooy képp ku topp la mu daan wax mbaa la mu daan def. Bu toogee walla mu taxaw ci biir julli gi, dara waru ko ci. Dafa jàng benn saar jeexal ko ba tàmbali weneen. Ku jàng Faatiha teg ñaar mbaa ñetti saar walla mu génn aw saar ba tàmbali weneen walla mu rokkoo te saar ba mu tàmbali woon àggul, yooyépp sujjóot waru ca. Kuy julli, am kuy wax mu di ko joxoñ walla mu yëngal bopp bi jublu ci waaw walla déet, loola sujjóot waru ca. Faatiha ku koo baamu te teyoo ko, dangay bahda salaam. Boo ko teyee sag julli yàqu na. Boo demee bay waaj a rukkoo ngir ug fàtte. Boo jàngee Faatiha te waroon ca teg ub saar. Dem bay waaj a sëgg fàttaliku saar wa, bumu la tax a siggiwaat naan danga ciy teg uw saar. Dangay wéyandi rek, ndegam saar boobu sunna la, boo noppee def xabla-salaam. Koo xam ne daa jàng bay waaj a rukkoo, fàttaliku ne daa yelu li mu jàng fekk julli guñu war a biral la. ndax sañees naa jàng lu ëpp benn saar. Ndax daa jàng Faatiha ñaari yoon. Boo fàttalikoo yelu ga ginnaaw rukkoo ba. Ree ci biirug julli cig tey, dana ko yàq ci dëppook boroom xam-xam yi, niki jamaj itam wëliis dëppoo.  Déet muy ree ci biirug julli ndare ku di boroomug càggante walla ku di aji-fo koo xam ne réer na.  Aji-gëm nag ku di aji-sellal kuy boroomug ragal Yàlla, bu jógee jëm ci gépp julli, day sànni  ci xolam wëliis mépp mbir mu di kojug àddina ak lépp loo xam ne du Buur bay Aji-làq nguur.  Mu bàyyi àddina ak la ca nekk te du nekk di boroomug geesu ñeel lëf ci fii àdduna.  Dana teewal ca xol ba ñeel màggug Yàlla kay Boroom mbindeef yi, ci waxi aji-dëggu ja  ba xolam mujj di aji-lox, bakkanam tëy ngir ragal alkànde  ngir ragal Buur bi Yàlla, màgg na te kawe na ag màggam, kay boroom asamaan ya di Aji-kawe.  Mbiram day nekk niki waxi Omar [Fuutiyu] muy koo xam ne ñikkoo na ci ragal Yàlla ak xam-xam  Nee na, ndeem tàbbi nga ci julli nekkal niki jëmm joo xam ne nekk na ci faatu.  Lii mooy jullig way-ragal Yàlla ña, ña di ñuñu teral ca Àjjana, ña di way-texe.  Yal na Aji-yërëme ja wërsëgal nu ag dëddu ak ug ragal Yàlla, ag kóolute ci képp ci nattu yi ak ug yéeg.    Déet di nekk ci muuñ nag sujjóot, du caagéenu baamug julli itam, yaw aji-namm ji.  Jéggale nañu jooyi aji-ragal Yàlla, niki nii aji-néew ug noppi ngir déglu aji-xibaar, jàppal.    Koo xam ne dana taxaw tukkee ci ñaari ràkka njëkk ba mu laataa jekki walla njëkk taaya joj miineef na ko,  te dana yewwu njëkk ag tàqalikook suuf loxo ya ak bëtu-wóom ya, na dellu jëm ca taaya ja.                                                              Juum ree itam dana yàq julli waaye nekkul ci dëppook boroom xam-xam yi. mooy làmboo na. Omar Fuutiyu, ay waxam lu mat a bàyyi xel la ndax ku ragaloon Yàlla la te amoon xam-xam. Ku faatu boo koy kaata du ko yég, du dégg ay wax bay ree. Sëriñ Tuubaa am na benn jëmmi jamono, mu woo mbooloo mi, dileen fonkuloo julli. Ne leen "Julli de nangeen ko fonk bu baax. Waaye dey naqari naa def lool ndax julli dëgg-dëgg de boo ko dee def, boo kàbbaree ñu foboon paaka di dàgg sa cër yi benn-benn doo ko yég. Moone dey mbooleem ñi toog dey, ku mën a jullee noonu am na fi.". Ba mu ko waxee, xel yépp dem nañu ne moom rek a ko mën. Ragal Yàlla mooy du jóg ci Yàlla ba li mu digle doo ci ñimee bàyyi dara, li mu tere doo ci ñimee def dara. Muuñ cig julli moom dara nekku ca. Ki nga xam ne day julli di jàng Alxuraan di xalaat màggug Boroomam ak di xalaat ni sunu Boroom di tëkkoo ñiy moy Yàlla, ba mujj muy jooy ci biir julli gi. Jooyam yooyu moom, jéggal nañu ko ko, doonte day xëxët ca kaw itam. Koo xam ne daa nekk ci biirug julli, nit ñëw yàkkamti bëgg koo wax dara ba dem, mu tàmbalee wax mu ne cell dagg njàng ma ba déglu la muy wax ci diir bu gàtt door a wéy ci julli ga. Loolee jéggal nañu ko ko. Yàqul julli.  Déet sujjóotug jamaj ca lu ñu nettali la ngir woyofug mbir mi ca lu ñu siiwe.  Ndeem tàqalikoo na ak suuf nag, na wéy ci taxaw te mu sujjóot xabla-salaam njëkk sëlmalam ngir ag wàññi rot na  Ndeem dellusi na ginnaaw tàqalikoo loxo ya ak suuf, àtteem ñaari àtte la fa ka nga xam ne wattu na xam-xam.  Ndeem dellusi na njëkk ag yemoo, na sujjóot bahda-salaam ci anam wu mu mën a doon ci li nga xam ne dëggaleef na ko.  Ndeem dellu na toog ginnaaw taxaw ga nag jonn, mbir mi muy lu ñu joyal, ag julleem ngir ug dolli gog dëggaleef na ko.    Koo xam ne wal na ngir jamaj ci julli, na sujjóot ci ginnaaw sëlmal ba yaw mbokk mi.  Ndeem nekk na di aji-tey, lii lu ñuy tuddu, dana yàqu julléem ga ca lu ñu siiwal la.  Jublu naa ci gémmiñ; bu tukkee ci bakkan nag, déet sujjóot di ci nekk ci lu dul wuute.    Ndeem tisli nga ci sag julli, bul soxlawoo naan “Alhamdulilaahi Rabbil Aalamiin” yaw mi nga xam ne xel-lu nga.  Bul delloo ci ka nga xam ne ndokkeel na la; bul ndokkeel itam aji-tisli ci "Yarhamukallaa".  Waaye gile bàyyi nekk na ci sopp; déet dara di war koo xam ne def na lu dul moom.                                                                Koo xam ne dadoon julli julli goo xam ne dafa am taaya ju nekk ca digg ba, mu def ñaari ràkka, bamu laataa toog mu jóg taxaw walla ba mu toogee ba mu laataa taaya mu jóg taxaw. Waaye bi mu tàmbalee di jóg taxaw, ñaari loxo ak ñaari bëti-wóom yi laataa tàqalikook suuf si, fàttaliku na ko daal di toogaat far jëm ca taaya ja. Kooka ñu ne sujjóot waru ca ndax li mu def lu woyof la. Bu fekkee léegi bi mu fàttee taaya ji ñaari loxoom ak ñaari bëti-wóomam teqalikoo na ak suuf, bumu toog kon, na wéy ci taxaw. Bu noppee nag mu def xabla-salaam ndax taaya jooju mu wàññi. Maanaam bamu laataa taxaw jonn la dellusiwaat.  Ndax dafa dolli Bu noppee day def bahda-salaam ndax dafa dolli. Niki mu ne ëf. Bu dee moo ko tey, kon dolli na ci alif ak faa, looloo taxoon julléem yàqu. Bu dee ci bakkan la ko def, loolu tuddul wal, fuuftandiku lay tuddu. Boroom xam-xam yi wuutewuñu ne kooku sujjóot waru ko. Xam nga ne ku tisli daa war a wax "Alhamdulilaahi Rabbil aalamiin". Waaye boo nekkee ci julli ku tisli bul ko wax. Di tekki “Xeeti cant yépp ñeel na Yàlla miy boroom àddina si” Boo tislee mu ne la "Yarhammukalaa", bu ko delloo naan ko "Yaxfirulaahu lana walakum" walla "Yahdimuku laahu Yaslu baala kum". Dangay wéyal sag julli rek. “Yarhamukallaa” mooy yal na la Yàlla yërëm. Dañu koo sopp rek.  Ndeem bóbbali nga fa sag julli, sakkal sa gémmiñ yaw sama mbokk ci sa loxo.  Tuflil, ndeem namm ngaa tufli, ci sa mbalaan ci lu dul génne aw araf, kon danga yàq sag julli  Koo xam ne xalaat na, lu néew, ngir am toj mbaa sobe soo xam ne sikki-sàkka na ci moom te gëstu na  te ginnaaw ba nag wóolu na laab ga, déet dara di war ko ci dëppook way-xel-lu yi.  Kem kii, ci àtte, koo xam ne geesu na fa ag julléem ngir jamaj sax na.  Waaye tey geesu nag fa ka nga xam ne xam na, dees na ko sib muy lu ñu sib niki mu jiitu woon.  Ndaal ka nga xam ne dëddu na xibla fas lii, na baamu googee julli fàww.    Koo xam ne dina julliwaale ak sooy walla mu xool lu ñu araamal, moy na Boroom mbindeef yi.  Waaye julléem ga aji-wér la niki nii aji-sàcc lëf ci biirug julléem, jàppaale ko.    Sujjóotal bahda-salaam ndeem juum nga ci njàng moo xam ne dana dikk tukkee ci lu dul Alxuraan  ci baat bu di benn, waaye ndeem dana nekk tukkee ci Alxuraan, déet sujjóot fa ka nga xam ne xel-lu na.   Waaye bu soppee baat boo xam ne xameef na ko walla mu yàq maanaa ma, war na ko sujjóotug bahda.                                                              Ngir nga bañ a wax dara. Dangay génne sab musuwaar raay ko ci sa làmmiñ, tuflit ya taq ca. Waaye bul ne tëf ndax boo ko defee taa ak faa génn te kon nga yàq sa sulli. Booy xalaat naan ndax yor naa toj am yoruma ko walla ngay sikki-sàkka ndax yor naa sobeem déet. Ginnaaw am gëstu mu wóor ko ne yor na laab, loolu dara waru ci. Sujjóot waru ci. Mook ki nga xam ne day julli ba mu yàgg mu juum geesu xar-kanam bi doŋŋ waaye jëmm ji wëlbatikuwul, kooka tam dara waru ko. Geesu sa xar-kanam goo tey yàqul julli waaye sib nañu ko. Koo xam ne geesu na ba jëmm ji jublootul xibla. Ndax xamoon nga ne sàrti julli bokk na ci jublu xibla. Mooy “soie” ci faranse. Xeeti piis la yoo xam ne lu mel ni lënd yuy jóge ci sax wuñuy wax ci làkku araab “duudatul xasri”, moom lañuy dajale ràbb ci piis ba. Duudatul xasri xeetu sax la bu bari Misra (Esipt) lool. Ñoom dañu koy def ay tool yoo xam ne dañu leen ciy yar. Boo julleek sooy mbaa ngay xool lu araam (niki awra) mbaa ngay tafu, xamal ne moy nga Yàlla. Waaye julli ga moom teewul wér na. Bu dee dangay jàng Alxuraan, jàng Faatiha ba noppi, am nga ñaan yoo tàmm a teg ci Faatiha, nga jeexal Faatiha ba teg ca ñaan ga. Nga fàttaliku ne ci julli nga nekk doonte benn baat nga ca jàng. Bu ñaan ga bokkee ci Alxuraan sujjóot du la ca war. Bu ca bokkul nag danga koy sujjóotal bahda-salaam ndax danga koo teyul. Boo ko teyoon nag julli ga day yàqu. Su fekkee dafa jàng baat boo xam ne ci Alxuraan la bokk, waaye da koo soppi, jàngeewu ko nañu ko war a jàngee naka "Iyaaka nahbudu" mu ne "Iyaaka yuhbadu", walla mu yàq maanaa ma niki mu ne "Iyaaka tahbudu". Kon loolee ci Alxuraan la bokk, da koo yàq rek. Sujjóot bahda-salaam moo ko cay war.  Boroom ngëmment ci biirug julli, déet sujjóot di war ko, ndeem nekk na [ngëmment la] di aji-woyof yaw taalibe bi.  Ndeem nelawam ya diis na, na baamuwaat julléem ga ànd ak njàpp la; sàkkul am njub.    Jéggal nañu ag wonk ñeel aji-feebar ci waxtu julléem; mokkalal sama woy.  Am kemam xaddamiku ngir lor, amaa bu fekkee ngir dégtal nag, lu ñu sib la, xameef na ko.  Waxal koo xam ne sàbbaal na ngir woote, nee ko def nga lu ñu sib ci lu dul werente.  Waaye julléem ga moom aji-wér la, deesu ko digal ci sujjóot yaw mi nga xam ne xel-lu nga.    Ndeem taxaw nga ci biir um njàng te kenn gàggantiwu la yaw sama xarit  ab aaya, taxaw nga tukke ci moom, bàyyi ko ca boobee, topp nga jàng la nekk ca ginnaaw aaya ba ngir nga wéy.  Ndeem gàntal na ci yaw, rukkool waaye nag bul xooli ab kaamiil waxtu wa mu tàbbee.  Waaye gile jàppandal ak gile tabe dana nekk ci saar wudul Faatiha.  Waaye Faatiha nag ag matam dees na ko gis ci lu war xooli ab kaamiil walla lu dul kaamiil ci lu dul werente.  Ndeem bàyyi nga ab aaya ci Faatiha te jàppandiwul ag dabaatal, sujjóotal xabla-salaam; nee ma waaw.  Waaye ndeem bàyyi nga loo xam ne ëpp na ab aaya, yàqug sag julli dees na ko gis.    Koo xam ne ubbi na ci ku dul ilimaanam, xamal ne yàqu na ag julléem ca la gën a wér.  Bul ubbi ci ilimaan njëkk mu koy sàkku walla mu yàq maanaa ma, kon deef na la dimbali.                                                             Xaddamiku ngir bëgg xaddamiku loolu jéggal nañu la ko, sujjóot waru la ca. Bu fekkee danga xaddamiku ngir bëgg a xamal nit ne yaa ngi ci biir néeg bi, sib nañu ko waaye yàqul julli.. Niki nga nekk ci julli, séen kuy dem nga bëgg koo woo, nga ne ko "Subhaanalaa" ngir bu geesoo nga woo ko. Loolee lu ñu sib la. Ndax sañees naa wax "Subhaanalaa" ci biir julli. Booy jàng ba yàgg nga gag te kenn gàggantiwu la, boo ko xamul dangay tëb aaya ba wax ba ca topp. Boo gagee te xamoo aaya ba ca topp, te kenn gàggantiwu la, dangay rukkoo. Waaye bul xool ab kaamil. Faatiha moom mëneesu koo jàng te du mat ci biirug julli. Moo xam dangay ubbi kaamiil xool ko ca walla àlluwa ju nekk sa wet gu ñu bind Faatiha walla daal foo ko mën a gàggantikoo. Boo bàyyee ci Faatiha lu ëpp benn aaya te mëneesu koo dabaatal, xamal ne sa julli yàqu na. Mooy gàgganti. Ku nekk ci julli, keneen ku dul ilimaanam gag mu gàgganti ko. Gàgganti ci sa ilimaan rek la la waree.  Ndeem wëndeel ga xalaat ba lu néew ci mbirum sa àddina, [xamal ne] wàññi nga yool ba.  Ngir naka moom dees na ko lim muy lu ñu sib waaye nag du nekk di aji-yàq ag julli ndeem néewaleef na ko.    Waxal koo xam ne, daa puus aji-dox joo xam ne dana namm romb ci kanamam, déet sujjóot di ko war.   Am kemam ku nekk di aji-sujjóot cig wet ñeel ab jë ñeel ko ci la nga xam ne feeñ na.  Walla ab taxañ doŋŋ ak ñaari taxañ ca kaala ga ci kasril hayni bi.  Nekkul dara di war koo xam ne not na ko am waccu [ba mu waccu], niki nii am ngall yéen taalibe yi.    Jamajug maamuun fas royub ilimaan, dana ko yenu ilimaan ja; ndare muy aji-dikk  ci wàññig farata ci julleem ga, [loolu moom] du ko gàddu ilimaan ja wëliis ko, muy lu ñu joyal.  Ndeem jamaj na walla gàllankooru na, ka nga xam ne roy na, walla naka moom gëmmentu na wëliis rukkoo,  te moom, ci biir julli gi, ci ràkka bu njëkk ba, ab àtteem feeñ na di ñaari àtte fa ñoom sëriñ sa.  Ndeem yaakaar na mu dabu ilimaan ja njëkk yékkatig bopp ba juge ci rukkoo ba, yaw fere wi  tukkee ci sujjóot bu ñaareel, na rukkoo te na dab ilimaan ja; nekkal di aji-topp.  Ndaal ndeem yakaarut dab ilimaan, na ko bàyyi te topp ilimaan ja,  topp mu fey ci biralug ràkka boobee ginnaaw sëlmalu ilimaanam ab ràkka ba ca des yaw fere wi.  Ndeem jamaj na, boroomug roy, wëliis sujjóot walla naka moom tanceef na ko walla gëmméntu na                                                            Boo nekkee ci biir julli di xalaat ci mbirum àddina. Xalaatoo màggug sa Boroom, xalaatoo maanaay Alxuraan ji ngay jàng, teewluwoo sa Boroom. Bu fekkee li nga ko def bariwul, loola sib nañu ko. Balaa yàq julli gi, day bari. Ni ñuy xamee ndax bari nag, mooy booy xalaat mbirum àddina ba xamatoo ñaata ràkka nga julli. Koo xam ne daa puus ku bëgg a jaar diggante ay tànkam ak fi muy dëpp ab jëwam, sujjóot waru ci. Yàqul ag julii itam. Niki noonu ki nga xam ne itam bi muy sujjóot wetug jë bi la sujjóotee, xayna digg jë bi daa am metit bu ca nekk ba tax mënu caa sujjóot, walla bi muy dem bay sujjóot kaala ga dafa téqarñiku mu sujjóot ca kaw benn taxañ ba walla kaw ñaari taxañ ya. Loolu dara waru ci, yàqul ag julli. Sujjóot itam waru ca. Maamuun bu dee day julli nekk ci ginnaaw ilimaan, su bàyyee loo xam ne budoon moom sujjóot da cay war te ilimaanam bàyyiwuko. Xamal ne ilimaan dakoy gàdduwaale. Ba mu des nag mu wàññi farata joo xam ne ci julli gi la bokk. Farata moom ilimaan mënu koo yenul maamuun. Bu noppee na ko indi ngir ag julleem mat. Ki nga xam ne dafa jamaj walla dañu koo tanc (maanaam dafa am gàllankoor) walla mu doon nelaw ba ilimaan rukkoo te moom rukkóowul. Bu fekkee ci ràkka bu njëkk ba la nekk, kooku ñaari àtte lañu koy indil. Kon kooku bu fekkee yaakaar na ne ilimaan balaa yékkati bopp bi tukkee ci sujjóotu ñaareel bi ci ràkka boobee mu nekk, mën na fee rukkoo fekkisi ko te du siggi, kon day gaaw rukkoo dem fekki ko, dabi ko. Noonu la koy lijjantee loolii. Waaye bu yaakaaree ne mënu fee rukkoo fekki ilimaan ci sujjóotub ñaareel bi te du siggi, rukkoo ba dafa koy bàyyi te fekki ilimaan fa mu tollu. Bu ko defee bu ilimaan sëlmalee nag, mu indi beneen ràkka buy wuutu ràkka boobee mu bàyyi woon ab rukkoo.  ba tuxu na ilimaanam jëm ci ràkka ba ca des, kon na ko sujjóot te mu gaawtu  ndeem yaakaar na dab [ilimaan] njëkk muy rukkoo boo xam ne xameef na ko; ndeem yaakaarul [ne dana dab ilimaan njëkk rukkoo bi], na jiitu woon rek la koy lijjantee.  Waaye fu mu feyee ràkkaam ba, déet di war ko mu sujjóot ca la nga xam ne tuxaleef na ko  Ndare ci sikki-sàkka ci rukkoo walla ci sujjóot; naka moom kon dana sujjóot bahda-salaam yaw taalibe bi.    Nekkul di war dara koo xam ne rey na niki jiit joj jublu na ko, xel-lul  feek yàggalul jëfam walla jengul wëliis xibla, dog ga ca foofee xelloo na ko.  Waxal, ñeel koo xam ne sikki-sàkka tàbbi na ko ci kaw gi mu nekk witar ak aji-ñaareeli safaa, nettali nañu ko  sag def [ràkka bii ngay sikki-sàkka naan] ñaareel ñeel safaa ànd ak sujjóot bahda-salaam ci yoonu Islaam. Topp war na ko ginnaaw loolee witar; naka la yaxale ci moom aji-dégg fiq ja kay fóore.  Waxal ñeel koo xam ne wax na diggante [Safaa ak witar] ngir jamaj, déet di war ci moom dara.  Ndeem nekk na ci tey, moom lu ñu sib la fa ña nga xam ne xam nañu.    Aji-dab lu yées ab ràkka ànd ak ilimaanam te mu nekkoon di tàbbi ca julli ga di ku ñu jiitu,  bu sujjóotee xabla-salaam walla bahda-salaam ànd ak ilimaan, ag julleem yàqu na; yal na nga am ag yaatu.  Waaye ndeem dab na ànd ak ilimaan ab ràkka bu di aji-mat walla ñaari ràkka, sàmmal,                                                             Ki nga xam ne dafa sujjóotul ndax dañu koo tanc walla dadoon nelaw, ràkka bi ñu nekk sujjóotagu ko, ilimaan jàll ca ràkka ba ca des, kon léegi day gaaw sujjóotal ràkka bi ilimaan juge bu fekkee yaakaar na ne mën naa dab ilimaan balaa rukkoo ci ràkkab ñaareel ba nga xam ne ca la jëm. Bu yaakaaree ne mënu fee sujjóot fekki ko ca ràkka boobee balaa rukkoo, kon na mu lijjantee woon bu njëkk ba la koy lijjantee. Mooy day bàyyi ràkka boobee, bu noppee indi beneen ràkka bu koy wuutu. Bu feyee ràkka boobee nga xam ne moom la bàyyi woon sujjóot ba noppi, sujjóotaat bahda-salaam waru ko. Walla book dafa sikki-sàkka naan rukkoo na am rukkoowul walla sujjóot na walla sujjóotul, kon kooku day rukkóowaat. Bu sikki-sàkkaa sujjóot bi nag day sujjóotaat. Kooka bu noppee nag dana sujjóot bahda-salaam ndax mën naa am rukkoo boobee defoon na ko te kon defaat gi dollent lay doon. Mën naa am it ne sujjóot boobu muy sikki-sàkka defoon na ko, kon sujjóotaat gi dollent lay doon. Kon kooku foofu rek lay sujjóotee bahda-salaam. Boo gisee waa juy julli safaak witar, dem ba ca ràkka ba nga xam ne danaan ci ràkkab ñaareel laa nekk walla ci witar laa nekk, nee ko sikki-sàkka ji dangay dem ca la la gën a wóor. Kon soppi ko ñaareelu safaa daldi sëlmal door a julli ràkkab witar. Waaye nag boo noppee danga sujjóot bahda-salaam ndax mën naa am julli woon nga ràkka boobu ngay sikki-sàkka. Ku fekk ilimaan mu nekk ci ràkka bu mujj, fekk na ko mu rukkoo ba siggi ba wax “Sami Allaahu liman hamiidahu”, mu kàbbar fekkisi ko àggaleek moom. Kooka bu ilimaan di sujjóot xabla-salaam walla bahda-salaam mu ànd ak moom sujjóot, julleem yàqu na.  na sujjóot xabla-salaam ànd ak ilimaan te mu yéexe sujjóotug bahda-salaam ba ci matug julleem [ga muy mottali].  Ginnaaw bu mu sëlmalee dana sujjóot. Waaye ndeem wuute na ak lii, muy aji-tey ko, yàqug julli la gog miineef na ko.  Waxal ku ñu raw, gaar na ko ginnaaw ilimaan jamaj, yaw dey niki aji-julli la moom doŋŋ.  Ndeem toftaloo na ci ku ñu jiitu tukkee ci ilimaan aji-waral kojug bahda dana gaar,   ak kojug xabla bu tukkee ci boppam, kojug xabla dana ko doy naka la dikkee ca toxal ga.  Koo xam ne fàttaliku na ab rukkoo ci biir ug sujjóot, na dellu, mbir mi muy aji-taxaw ca la nga xam ne siiwalees na ko.  Dees na sopp mu baamu dara ci njàng ma; yal na fegaleef la am waccu.  Topp, ndeem dellu na mbir mi muy aji-taxaw nag, mu rukkoo te mu sujjóot bahda-salaam, ngir ug dolli gog tàbbi na.  Koo xam ne fàtte na ñeel ab sujjóot te tàbbi na ag fàttalikoom ginnaaw taxaw ga, na dellu  jëm ca jotaay ba te mu sujjóot ndeem nekkutoon di jekki cag njëkk ca ka nga xam ne xel-lu na.  Ndeem fàtte nga ñaari sujjóot yaw aji-xel-lu ji, rotal te sujjóot te doo jekki, kon danga jot njub ga.  Sujjóotal bahda-salaam ci mbooleem loo xam ne tudd naa ko ngir dolli goo xam ne xameef na ko.  Ndeem fàttaliku nga sujjóot ba, ba di bu ñu fàtte yaw aji-julli ji, ginnaaw yékkatig bopp ba                                                            Ku am ci iliman benn mbaa ñaari ràkka, bu ilimaan di sujjóot xabla-salaam, day ànd ak moom waaye bu ilimaan di sujjóot bahda-salaam, ilimaan a sëlmal waaye moom sëlmalagul, day eggale ba julli lañu ko rawee woon door a julli bahda-salaam. Bu sujjóotee ànd ak moom te tey ko (négul ba àggale), kon julleem yàqu na. Ku jamaj ba muy fey la ko ilimaan rawee woon, nee ko na ko defar niki buy julli moom doŋŋ. Waaye ilimaan du la ko mën a gàddul. Ku ñu jiitu nga xam ne ba mu jógee bay fey la ñu ko rawee woon, fekkoon la ilimaan jotoon a julli mu ànd kook moom, am na ca loo xam ne dana ca sujjóot bahda-salaam (te xam nga ne loolu day nég ba eggale door koo sujjóot). Bi muy àggale di fey lañu ko rawee woon far mu jamaj bob war na caa sujjóot xabla-salaam. Kon bahda-salaam boobee mu waroon a ànd ak ilimaan, dakoy bàyyi te sujjóot xabla-salaam bi. Duñu boole ñaari sujjóot yi. Bu fekkee danga dem bay sujjóot fàttaliku ne yaw kat rukkoowoo, dangay delluwaat taxaw door a rukkoo teg ci nga sujjóot. Waaye doo taxaw rek daldi rukkoo. Boo siggee dangay jàng tuuti door a rukkoo. Maanaam lii nga jàng bañ a génn sam xel. Bu delloo ba taxaw, ba jàng dara ba rukkoo nag, bu sëlmalee na sujjóot bahda-salaam ndax def yooyu mu doon def ag ndollent la. Ndollent boo ko defee ci julli te jamaj waral ko, dangay sujjóot bahda-salaam. Koo xam ne day julli, ràkka bi war a am ñaari sujjóot, nga sujjóot benn sujjóot, daldi jóg taxaw dem ci ràkka ba ca sës. Waaye bi nga taxawee nag nga fàttaliku ne benn sujjóot nga def ci ràkka bi jàll, dangay dellu daldi toog sujjóot (boo defutoon jotaay boobii, ndax ñaare jotaay bi, ku ko def doo fàtte sujjóot bi) door a dellu ci ràkka ba ca topp. Bu fekkee ñaari sujjóot yépp nga fàtte ci ràkka bee jàll, bi nga demee ba ci ràkka bi ci topp nga fàttaliku ko. Boo koy fey, dangay rot rek sujjóot ñaari sujjóot waaye doo fa toog ab jotaay doog a def sujjóot ya. Bu dee benn sujjóot la, ngay toog door a sujjóot. Yii ma la wax yépp nag, moo xam dangaa fàtte ab rukkoo ci jamono yi ngay sujjóot walla dangaa fàtte benn sujjóot walla ñaari sujjóot yépp nga fàtte, soo ko defaree ba noppi nag, nanga sujjóot bahda-salaam ndax xamal ne dolli nga ci loo xam ne bokkutoon ci julli gi. Mooy loolee nga def, defaat ko, dollent la te dollent boo ko defee ci julli te jamaj waral ko, dangay sujjóot bahda-salaam.   tukkee ca ràkka ba nga xam ne méng na ko, wéyal ci sag julli ci waxi ku ñu gërëm ka.  Li mu ci jublu, bul nekk di aji-dikke ci bile sujjóot; li fi nekk wacc ko te nga dolli ab ràkka, mbir mi ngay aji-jokk  te sujjóotal xabla-salaam ngir ug wàññi gog tàbbi na ànd ak ndollent, kon danga nekk di aji-topp sunna.  Lii nag ndeem feeñ na ci ñaari ràkka yu njëkk ya te fàttaliku na ko ginnaaw bi mu jullee ràkkab ñetteel ba.  Ndeem nekkul ci ñaari ràkka yu njëkk yi mbooleseen, kon na sujjóot bahda-salaam ci la nga xam ne déggeef na ko.  Walla mu nekk tukkee ci [ñaari ràkka yu njëkk yi] waaye fàttaliku na ko njëkk fas ràkkab ñetteel ba  ngir faatul aw saar walla ab jotaay, waaye lii nag lu sew la ñeel koo xam ne dina xiyaas.  Jamaj ci pey yaw samab xarit niki jamaj ci jooxal ca la ñu toxal.  Jamaj itam ci naafila, niki jamaj ci julli farata ndare ñeel juróom-benni yoon dana dikk.  Faatiha ak uw saar ak biral ak dolli ab ràkka, niki nii yelu.  Niki nii fàtte lenn ci ab ponk ci sàrtu ab yàggam, naka mu nekkee ci yax bi.                                                              Loolu boo ko defee dangaa boole wàññi ak dolli. Sunna mooy boo boolee wàññi ak dolli, dangay notal wàññi ga, sujjóot xabla-salaam ngay def waaye bahda-salaam ba doo ko sujjóot. Bu fekkee dangay julli jóge cib ràkka dem ca ràkka ba ca sës, topp siggi nga ca rukkoo ba ba wax “Sami Allaahu liman amiida”, door a fàttaliku ne ràkka bee nga jóge kat fàtte woon nga ca ab sujjóot, léegi dangay wéyal sag julli waaye sujjóot bi moom doo ko indeeti. Bu ko defee ràkka boobee nga fàtte woon sujjóot, dangay jàpp ne julliwoo ko, nga wacc ko. Boo àggalee nga daldi dolli beneen ràkka boo xam ne moom ngay feyee ràkka boobee nga bàyyi woon ab sujjóot. Soo noppee nag nga sujjóot xabla-salaam ndax boole nga wàññi ak dolli. Xam nga ne ginnaaw julli nga ñaari ràkka ba dem ci ràkka ñetteel bi ba julli ko ba noppi; bu ñetteel boobee ngay jàppee ab ñaareel ndax léegi tàbbi nga ci sab ñeenteel. Te léegi kon jéll nga taaya ju njëkk. Bu ko defee ràkkab ñetteel bii itam julli nga ko te jàngoo ciw saar. Moo soppiku di sa ràkkab ñaareel. Te ràkkab ñaareel bi dañu cee waroon a jàng aw saar. Batey kon bàyyi nga aw saar, kon wàññi nga. Su fekkee nag nekkul ci ñaari ràkka yu njëkk yi niki ràkkab ñetteel ba ca nga bàyyib sujjóot walla ràkkab ñeenteel ba, kon dangay daldi indi beneen bu ko wuutu waaye julli gi dara mànkewu ci luy waral ngay julli xabla-salaam. Waaye dolli googee nga dolli mooy waral ngay julli bahda-salaam. Waaye sujjóot walla rukkoo bi nga bàyyi, yaa ngi ko bàyyi ci ñaari ràkka yu njëkk yi, waaye bi nga laataa fas ràkkab ñetteel bi fàttaliku nga ko. Kon xam nga ne ràkka ba danga koy daldi jàppe ab ràkkab ñaareel. Kon bu ko defee nga jàng ca Faatiha ak uw saar te nga daldi taaya. Kon loola lenn loo wàññi amu ci, kon bahda-salaam ngay def ndax dolli nga def waaye wàññiwoo. Boo ko seetloo lu sew la. Danga koy faram-fàcce door koo mën a dégg. Julli gi ngay def ci waxtoom ak julli ga ngay julli di ko fey, ñoo bokk ni ñu leen di defaree boo ca juumee. Juum ci naafila ak juum ci farata ñoo yem bamu des juróom-benn yii nga xam ne wuute nañu, boo ko juumee ci farata ak boo ko juumee ci naafila. Jàngoon nga ne fàtte ponk lu yàgg day yàq julli.  Ku fàtte Faatiha te mu fàttaliku ko ginnaaw bi mu rukkoo waaye mi ngi ci naafila,  Dana wéy ci julli ga, topp dees na sunnaal sujjóotu xabla-salaam.  Safaanoo na ak farata, naka moom [farata] da koy wacc, dana dolli beneen ràkka bu ko wottee.  Dana wéy te dana nekk loolee niki mu wéye woon ag leeralam foofee.  Ndeem fàtte nga aw saar walla biral te yaw yaa ngi ci naafila walla ag yelu.  Topp fàttaliku nga ginnaaw boo rukkoo, wéyal te déet di la war sujjóot  ci safaan doonte gaar na aji-julli farata, naka moom na ko sujjóot niki mu wéye woon.  Ku jóg jëm ci ràkkab ñetteel ci naafila, ndeem fàttaliku na [ne dem na ci ràkkub ñetteel] njëkk ba mu laataa fas  rukkoom, mu yékkati bopp fii tukkee ci rukkoo ba ci nettali gi;  na dellu di aji-jékki ngir la nga xam ne dees na ko sàkku foofee, [bu noppee] dana sujjóot bahda-salaam ngir jamajam.  Wéyal te dolli ràkkab ñeenteel, topp nga sujjóot xabla-salaam ndeem rot nga ginnaaw fasug ràkka ba.  Ci safaanug, doonte dana tàbbi ñeel ka nga xam ne dafa nekk ci jullig farata, naka moom day dellu jëm cib jotaay  ci waxtu woo xam ne fàttaliku na ko, dana sujjóot ginnaaw sëlmalam ngir dolli goo xam ne dana rot.                                                             Danga doon naafila fàttee jàng Faatiha te ba nga koy fàttaliku rukkoo nga ba noppi. Kon ràkka bi fasu na. Kon Faatiha foofu, xam nga ne bu doon jullig farata ràkka ba day yàqu, waaye bu dee naafila mën nga koo sujjóotal xabla-salaam te du tax sa naafila yàqu. Kon jullig farata moom beneen ràkka ngay indi bu ko mën a wottee (wuutu). Waxoon nañu kon soo ko indilee beneen ràkka nga daldi wéyal sag julli. Xam nga ne aw saar, biral walla yelu boo ko fàttee dangay sujjóot xabla-salaam Yii ñu la wax bu fekkoon julli farata ngay def danga leen di sujjóotal waaye bi muy naafila te ginnaaw rukkoo nga ko door a fàttaliku, wéyal rek. Waaye doo ko sujjóotal te du tax sag naafila yàqu. Bu xasee siggi ba ne "Sami Allaahuma liman amiida", fii moom la ràkka bi door a fasu. Waxuñu la fañ la waxoon ne la boo sëggee rek ràkka ba fasu na. Bu fekkee ci naafila la, nga dem ba ci ràkkab ñetteel ba te xam nga ne naafila ci mashab imaam Maalik ñaari ràkka ak sëlmal la. Yaw nga fàtte ko ba dem ca ñetteel ba… La ñuy sàkku mooy jotaay ba daldi sëlmal. Ndax taxawaay boobee nga ci dolli ci ñaari ràkka yi te jotagoo rukkoo. Te ku dolli dangay sujjóot bahda-salaam. Ginnaaw léegi siggi nga ci ràkkab ñetteel ba ba wax "Sami Allaahuma liman amiida", foofu doo delluwaat di toog di taaya ak sëlmal. Dangay wéy indi beneen ràkka muy ñeenteel, nga door a taaya te sëlmal. Bu dee naafila noonu ngay def. Su fekkoon tey jullig farata niki ñaari ràkkay suba, nga dem ba ca ràkkab ñetteel… Moom foo ko fàttaliku, doonte fas nga ràkka ba itam, siggi nga ci ràkkab ñetteel bi ba wax "Sami Allaahuma liman amiida" itam, dangay delluwaat ndax jullig suba du doon ñetti ràkka, ñaar lay doon. Lii nga ci dolli lépp kon, jamaj la. Moo tax mu ne… Ndax loolee nga ca dolli, duñu la may nga cay dolli beneen ràkka muy ràkkab ñeenteel nga jàppe ko jullig suba. Ndax jullig suba du ëpp ñaari ràkka. Waaye bu doon naafila moom, boo xasee fas ràkkab ñetteel ba siggi wax "Sami Allaahuma liman amiida", duñu la may nga dolli beneen bu ñeenteel door a sëlmal. Kon gis nga ne foofu, ni ngay defare ñaari ràkka yoo juum dem ci ñetteel ba te muy naafila ak ñaari ràkkay farata bokkuñu. Am nañu ag wuute.  Ku fàtte ab poonk ci naafilaam goo xam ne feeñ na kem ñaari rukkoo walla sujjóot dees na ko xalam;  te tàbbiwul ag fàttalikoom ba mu sëlmal te yàgg na, moom déet dara di ko waral.  Wuute na ak lii, doonte rot na nekk ci farata; dana baamu ci lu dog fàww.    Képp koo xam ne dog na ag naafila cig tey walla ràkka mbaa sujjóot waxtu wu mu tàmbalee  na bàyyi ci moom te na ko baamu fàww ngir ag waram feeñ na ginnaaw tàmbali ga.    Boroomug binni ndeem tuddul ciw araf, déet dara di ko war, mbir mi muy lu ñu joyal.    Ndeem jamaj na ilimaan cig wàññi walla dolli ngir ug fàtte,  te yaw yaa ngi ci ginnaawam, sàbbaalal ci moom yaw ki ñu jiite ngir mu yewwu.  Ndeem dana jóg [moom ilimaan] tukke ci ñaari ràkka njëkk ba mu laataa jekki, sàbbaalal ba-tey.   Waaye nag, ndeem tàqalikoo na ak suuf ci loxo ak bëti-wóom, xeeñtu ko yaw aji-roy ji.  Jógal ndeem jekki na ci [ràkka] bu njëkk ba, ilimaan, mbaa ci ràkka bu ñetteel ba, deefu la yedd.  Lu mu ci jublu, bul nekk di ànd ak ilimaan ci jotaay ba ngir naka moom déet muy ay barab ñeelub jotaay.  Ndeem ilimaan sujjóot na, ci jullig ñeenti ràkka, benn sujjóot doŋŋ ngir jamaj gog rot na  sàbbaalal ci moom te bul jóg di ànd ak moom feek ragaloo fas as rukkoo, topp ko.                                                              Bu doon ci julli farata, boo fàttee sujjóot walla rukkoo sëlmal lu yàgg door koo fàttaliku, moom julli gi yépp ngay baamuwaat. Naafila moom boo ko xasee tàmbali dalaa daldi war. Boo ko daggee di nga ko tàmbaliwaat. Mooy nga óbbali. Nee ko "Subhaanalaa" Ngir mu xam li mu dolli mbaa mu wàññi ko. Bu fekkee dadoon julli julli gu am taaya ju njëkk ci misaal, mu am ñaari ràkka, toogul taaya lu dul mu dem ci ñetteel ba, kooka danga koy sàbbaal ndax mu toog ndax foofu dafee war a taaya. Waaye bu dee ñaari ràkka ya, ba mu ci jógee jëm ci ñetteel ba, ay loxoom ak i bëti-wóomam laalatuñu suuf. Loolu foofu bul ko sàbbaal. Dangay jóg ànd ak moom. Bu ilimaan amee ràkka bu njëkk daldi toog taaya Tey julli jullib ñeenti ràkka. Mu am ñetti ràkka daldi toog defe ne matal na. Ndax benn ràkka kenn du ca taaya. Niki nii ñetteelu ràkka bu jullib ñeenti ràkka. Bu fekkee léegi sàbbaal nga ko, taxul mu xam yàq gi mu yàq, bu jógee dem ci beneen ràkka, bul ko fekki ndax benn sujjóot la def. Kon yaw dangay toog, sujjóot sa sujjóotub ñaareel. Waaye bu fekkee yaakaar nga ne boo ko fa defee, ràkka ba mu dem dana sëgg ba siggi ba wax "Sami Allaahu liman amidahu", dangay bàyyi loolu te topp ko.  Topp cib ñaareel walla ñeenteel, bul jekki ginnaaw loolee ànd ak moom.  Dollil, bu sëlmalee, beneen mu wottee bi nga xam ne wacc nga ko ci la nga xam ne wéy na.  Nekkal di aji-jokk te nga sujjóot xabla-salaam ngir boole ag wàññi ak dolli, wattul wax ja.  Ndaal mbooloo, sopp nañu ñeel leen jiital kenn, dana mottali julli gi ci ñoom.    Ndeem sa ilimaan dolli na ab sujjóot bu di kojug ñetteel mbaa bob ñeenteel, bul sujjóot ànd ak moom.  Li fi nekk, sàbbaal ko, bul dikke ci loo xam ne dana nekk ab dolli goo xam ne xameef na ko ci julli gi.  Ndeem illiman jóg na ngir ug dolli, topp ko aji-wóolu lu waral taxawaay ba.  Am kemam boroom sikki-sàkka ci taxawaay ba, te na jekki ka nga xam ne wóolu na ndollent la, xiyaasal.  Ndeem jekki na, ka ñu digal cig taxawaay, mbaa mu taxaw, ka ñu jekkiloo mu nekk ci wax ji,  julli képp ci ñoom ñaar yàqu na ci ñaari melo yi, fas ka nga xam ne dégg na.    Ndeem iliman sëlmal na njëkk ag matug julleem ngir ug jamajam wëliis ag réer,  Na ko sàbbaal, ka nga xam ne ma nga ca ginnaawam, ndeem ilimaan dëggal na ko [ca la mu sàbbaal] ci xam ug wàññi woo xam ne dana gaar.  Na daldi matal ag julleem, topp ginnaaw ag sëlmalam na sujjóot; yal nanu am ag njub.  Waaye ndeem deŋŋi-deŋŋi na, ndeem xibaareef na ko [moom ilimaan], na laaj ñaar ñu maandu ngir ñu saxal.                                                            Bu ko defee ràkka boobee mu jóge ci ràkka bu njëkk ba (xam nga yàqu na), kon bu amaatee ràkkab ñaareel, toog defe ne taaya ju njëkk ñëw na, bul taaya ndax xam nga ne bee baaxul. Benn ràkka ngay jàpp ne moom nga am. Bu fekkee daa defe ne am na ñeenti ràkka ba tax mu toog di sëlmal itam, kon yaw dangay mottali. Ni nga boolee wàññi gi mooy ràkkab ñaareel boobee moo soppiku di ràkka bu njëkk (taaya jooju mu fa def moo baaxul). Ràkkab ñetteel ba moo soppiku doon ràkkab ñaareel. Fa mu waroon taayaa te taayawu fa, kon wàññi na. Ràkkab ñeenteel boobu mu jàppee ñeeteelu ràkkaam, xam nga ne mooy ràkkab ñetteel kon taaya jim fa taaya baaxul. Looloo tax wàññi na. Te ràkka ba muy julliwaat itam da koo dolli. Kon boole na dolli ak wàññi. Kon day sujjóot xabla-salaam. Mbooloo mi bu leen wóoree ne ilimaan am na ràkka boo xam ne bàyyi na ca farata ba ràkka ba yàqu, bu ilimaan sëlmalee, dañuy tànn kenn ci seen biir mu eggaleel leen ràkka boobee. Boo gisee ilimaan sujjóot ñaari sujjóot di ca teg bob ñetteel mbaa bu ñetteel ba cay teg bob ñeenteel te mu wóor la ne da ko caa dolli, buy sujjóot bul sujjóot ànd ak moom. Boo nee ko "Subhaanalaa", bu ko xamul itam bul ko topp. Ki xam li tax ilimaan taxaw ak ki war a toog, ku ci def safaanug li ñu la digal, sag julli day daldi yàqu. Maanaam ilimaan su fekkee dafa sëlmal te julli gi matagut ngir ug jamaj. Ki nekk ci ginnaawam te xam ne daa juum daldi koy sàbbaal. Ilimmaan ànd ak moom ci sàbbaal ga xam ne julli gi daa matul. Kon bu noppee, moom ilimaan, day mottali julli ga teg ci bahda-salaam. Maamuun itam noonu lay def. deŋŋi-deŋŋi mooy sikki-sàkka. Foofu may nañu ilimaan mu laaj ñaar ñu nekk ci ginnaawam. Ne leen waa ji lutax mu naan “Subhaanalaahi” ngir mu xam lan lay def. Kon ilimaan may nañu ko mu wax.   Daganal nañu wax ak ñaar ñu maandu ca boobee ca loolee wëliis nar.  Ngir xibaar ba ñu nettali, jële ca ñi ñu dëgërloo ci mbirum Sul Yadeyni ci julli.  Ndeem ilimaan wóolu na matug julli gi, dees na sàkku ag jëfam cig wóoloom.  Ak ug bàyyeem loo xam ne ma ngay sikki-sàkka ci moom ndeem bariwul aw nit fa ginnaawam, xamal.  Ndeem dana ko jariñ dëgg seenug xibaar, na bàyyi ag wóoloom te mu dellu topp leen.                                                              Loolii ñu leen laaj mën nañu koo toontu, waaye dañuy toontu yem ca doŋŋ. Sul Yadeyni, yonent bi (saw) dafa mësaan a julli tàkkusaan, taaya ci ràkkab ñaareel ba, sëlmal. Sul Yadeyni ne ko “Julli tàkkusaan dañu koo wàññi léegi def ko ñaari ràkka walla dangaa juum?”. Yonent bi ne ko “Damaa juum”. Mu ne ko “Lu mu doon?”. Mu ne ko "Ñaari ràkka de nga julli". Mu daldi jóg àggale. Foofa la ñu gisee ne sa ilimaan bu juumee, nga sàbbaal ko xamul li nga ko wax. Mën na laa laaj te yaw it mën nga koo toontu. Ilimaan jàpp na ne julli gi mat na. Na jàpp la mu jëfandikoo. Bu fekkee mbooloo mu baree ko sàbbaal, moom mu jàpp lu wuuteek loolu, kon day fekki mbooloo ma.  Bu ko mbooloo ma leeralee ne daa juum, kon day bàyyi la mu jàpp fekki mbooloo ma.  Lii mooy la nga xam ne jublu woon naa dajale ko, mat na, ci ndigalu ka nga xam ne dana méngale mbébét ma ku ko soob.  Maa ngi sant ag cant ñeel sama Boroom kay Buur ba, ka dib Sellaakon ci matug téere bii di Jawharun-nafiis (Wurus wu gànjaru).  Muy lu ñu woy, dana jàpp xol ba ngir taar ba. Mbir mi muy aji-kawe di wesaru Ibnu Abbaa.  Waaye Ibnu Abbaa nag, ci sababug jiitu ga, sang nanu te kawe nanu ci itte ya.  Déet nun nu mel ni moom ci xam-xam ak ug xam Yàlla, ak ug wuññiku, ak i leer ak ug wóolu.  Yal nanu Yàlla jariñ ci moom ak ci mbooleem ay kemam ci jépp aji-yiw di aji-topp Yàlla.  Làq na limub xisban ciy bayit; dana deñal bekkoor ñeel boroomi aajo.  Ñaan naa Aji-wëlsëgal mbindeef yi, kay Aji-màgg, nekkug sama woy wii di lu ñu nangu.  Te mu nekk di aji-jariñ niki cosaan la te mu seral bët ba fas képp.  Te mu nekk di sabab ñeel ubbig aji-tàmbali ci moom ak fajug aajo.  Ak mu fey kawe képp ci nun ci ñeewant ak njéggal njëkk sunu njàqare.  Ak ma dajeek aji-bijj ab yool ci woy wi fa faatu ga ak bésu pang ba;  ci darajay làmpu mbindeef yi Muhammad. Yal na dolli tedd-nga te mu dolli wóolu ci moom Yàlla may kojug dappet;  ak ñoñam, ak saabaam ña di way-tedd feek am na aji-jub ngën jaa rafet ag muj.  Tudd naa sellug saa Boroom, kay Boroom tedd-nga ja wëliis la nga xam ne danañu ko melal Yàlla.   Ag mucc yal na nekk ci ñañu yónni ña. Ag cant ñeel naYàlla may Boroom mbindeef yi.                                                             Moo bidoon Laxdariyu. Jiitu gi mu nu jiitu ba njëkk noo woy Laxdariyu, moo tax mu doon sunub sang te moo nu gën a kawe yitte ndax ci yitteem lanu royee ba def téere bii. Xaa gi mooy juróom-benni téeméer (). Saad gi mooy juróom-benn fukk (). Baa gi mooy ñaar (). Kon boo leen boolee muy . Xisban mi ngi firi naataange. Te naataange moo fiy jële bekkoor. Kon boo amee bekkooru xel, boo jàngee téere bii danga am naataange. Ni Laxdariyu amee njariñ, na ko Jawharun-nafiis amee njariñ. Te na seral xolab képp koo xam ne gis na ko. Képp ku ci tàmbalee am njàng muy sabab sa ubbikum xel ak sa fajub aajo itam. Maa ngi ñaan itam sunu Boroom feye nu ag ñeewant (yérmandeem) ak njéggalam bala noo jàq. Maa ngi ñaan sama Boroom mu tasale ma ci yoon wu dijj a dijj bu ma faatoo ak bésub pang ba ñéppiy daje. Yonent bi (saw) moo ne woon : "Deeleen ñaan ci sama daraja ndax sama daraja lu màgg ci Yàlla la”. Feek ku jub mi ngi am mujj gu rafet, sama julli gii bu mu dagg.. Te Yàlla sori na ak loola. Ñenn ñi dañu naan Yàlla nàngam la tollu, Yàlla am na doom, Yàlla ma nga nekk ca kaw, Yàlla barab sàngam la nekk te Yàlla soree na ak loola.   Jullit yu bari ci réew mi, xamuñu li ñuy wax, ci njàpp mbaa ci julli, li muy tekki. Li ko waral mooy dégguñu làkku araab. Ngir saafara loolu moo waral ñu ubbi bii buntu. Ab sof la ci téere bi bu bokkul woon ci li Séex Ahmadu Bàmba bindoon ci Jawharun-nafiis. Ñi ngi ci tekki ci wolof lépp liñuy wax ci njàpp ak ci julli ngir yombal jullit yi ñu xam maanaa yi ngir gën a mën a teewlu ci seenug jaamu Yàlla.   Li ñuy wax ci njàpp:  Boo jàppee ba noppi : Dangay seede (mooy “Chahaada” ci làkku araab). Sunna la su wér su yonent bi (saw)   Li ñuy wax ci julli :  Booy nodd: Ñaari yoon Allaahu akbar Yàlla màgg na Ñaari yoon Ach hadu an laa ilaaha illalaa Maa ngi seede ne amul beneen buur bu dul Yàlla Ñaari yoon Ach hadu anna Muhammad ar-rasuululaahi Maa ngi seede ne Muhammad yonentam la Ñaari yoon Hayyaa las-salaat Ñëwleen julli Ñaari yoon Hayyaa lal-falaah Ñëwleen ci mbég mi, Ñaari yoon Njël rek (fajar) As-salaatu xayru min an-nawm Julli moo gën nelaw. Ñaari yoon Allaahu akbar Yàlla màgg na Benn yoon Laa ilaaha illalaa Amul beneen buur bu dul Yàlla Booy liqaam : Li ngay wax booy nodd ngay wax waaye bu ci nekk benn yoon nga koy wax ba mu des Allaahu akbar. Moom ñaari yoon lañu koy wax ci njalbéen gi ak ci mujjantal gi.   Booy kàbbar : Ci arafi latin: « Allaahu Akbar », di tekki “Yàlla màgg na”.  Booy rukkoo : Ci arafi latin: “Subhaana rabbiyal Aziim  wa bi hamdihii”, di tekki “Tudd naa sellug Buur bu màgg bi te di ko sant”.  Boo siggee ci rukkoo : Ci arafi latin : “Sami Allaahu liman hamidah”, di tekki “Yàlla dégg na ki koy sant”.  Ba-tey boo siggee ci rukkoo : Ci arafi latin : “Rabbanaa wa lakal hamd”, di tekki “Yàlla Yaw yaa yeyoo cant”. Waaye lii bu ñu la jiitee nga koy wax.  Boo sujjóotee : Ci arafi latin : “Subhana rabbiyal a’laa, Allaahuma ixfirli”, di tekki “Tudd naa sellug Buur bu kawe bi, Yal na nga ma jéggal”.  Diggante ñaari sujjóot yi : di tekki “Yàlla, yal na nga ma jéggal, yal na nga yërëm, yal na nga ma jubal, yal na nga ma yiir, yal na nga ma jàmmal, yal na nga ma wërsëgal, yal na nga ma yékkati”.   Ci taaya gu njëkk : Ci arafi latin: “At-tahiyyatu li-Llaah, az-zaakiyatu li-Llaah. At-tayyibaatu as-salawaatu li-Llaah. As-salaamualayka ayyuha n-nabii-u wa rahmatu Llaahi wa barakaatuh. As-salaamu alaynaa wa alaa ibaadi-Llaahi s-saalihin. ach-adu al-laa illaaha illa Llaah wa ach-hadu anna Muhammadan abduhu wa rasuuluh”. Di tekki wi wolof : “Mbooleem baatu nuyyoo yu tedd yi ñeel na Yàlla, mbooleem baat yu sell yi ñeel na Yàlla, mbooleem baat yu teey yi ñeel na Yàlla, mbooleem julli yi ñeel na Yàlla, jàmm yal na nekk ci yaw Yonent bi, ak yërmaande Yàlla ak ay barkeem. Jàmm yal na nekk ci nun ak mbooleem gaa yu baax yi. Maa ngi seede ne amul beneen buur bu dul Yàlla te Muhammad yonentam la”.   Ci taaya ñaareel bi : Dangay waxaat li nga waxoon ci taaya bu njëkk bi teg ci lii topp.  Ci arafi latin: “Allaahumma salli alaa muhammadin wa alaa aali muhammadin kamaa sallayta alaa ibraahima wa alaa aali ibraahiim, wa baarik ala muhammadin wa alaa aali muhammadin kamaa baarakta alaa ibraahiima wa alaa aali ibraahiima, fil aalamiina, innaka hamiidun majii ”.  Di tekki ci wolof : “Yàlla, yal na nga dolli xéewal Muhammad ak waa kër Muhammad, naka nga dollee xéewal ci Ibraahiima ak waa kër Ibraahiima. Yàlla na nga barkeel Muhammad ak waa kër Muhammad na ka nga barkeelee Ibraahiima ak waa kër Ibraahiima. Ci àdduna bi, ku ñuy sant nga, ku tedd nga”.   Booy sëlmal : Dangay wax jëme ci ki nekk ci sa ndijjoor  di ci arafi latin “As-salaamu alaykum” di tekki “Yal na Yàlla def jàmm ci yéen” teg ci wax jëme ci ki nekk ci sa càmmoñ : “As-salaamu alaykum”.   Booy xunóot : Dangay wax :  Ci arafi latin:  “Allahumma inna nasta'inuka wa nastaghfiruka, wa nu'minu bika wa natawakkalu 'alaika wa nuthni 'alaikal khair, wa nashkuruka wa la nakfuruka wa nakhla'u wa natruka manyyafjuruka, allahumma iyyaka na'budu , wa laka nusalli wa nasjudu wa ilaika nas'a wa nahfidu wa narju rahmataka wa nakhsha 'adhabaka inna 'adhabaka bil kaffari mulhiq.”  Muy tekki wi wolof: “Yaw Yàlla, Yaw lanuy sàkku ndimbal, Yaw lanuy sàkku njéggal. Dinanu la gëm te ci Yaw doŋŋ lanuy wéeru. Dinanu jëme ci Yaw ag yiw. Dinanu la sant te dunu la weddi. Dinanu summi lépp lu wuuteek Sa diine. Dinanu bàyyi képp ku La weddi. Yaw Yàlla Yaw doŋŋ lanuy jaamu, Yaw doŋŋ lanuy jullil, Yaw doŋŋ lanuy sujjóotal. Ci Yaw lanuy dox jëm, dinañu fàndeñu. Dinañu yaakaar sa yërmaande, dinañu ragal sa mbugal. Sa mbugal ci ñi weddi luy am la.”                                                               Xunóot nag ñi ngi koy wax ci ñaareelu ràkkay fajar, ci boo siggee ci rukkoo laata ngay sujjóot.  fàndeñu mooy bañ a sol dàll    Taabal jii ci suuf day wone lim bu matale ñeel araf yu abajada wolof ànd ak ay misaal.  Mi ngi ware nag ci ñu jis weer wi ci 29i fan ci aw baraxlu jis gu wér walla mu mat fanweeri fan. Jis gi nag kenn ku ko jis bu wér te wéete ko buñu wooree ak buñu wóorul war naa woor bu wóorul ngir bëgg a ànd ak nit ña Bu ko jisee ci ñaar-fukki fan ak juróom-ñent ci weeru koor itam bu xëyee bumu yéene koor waaye du sañ a feeñal dog ga bu ko defee yoon dana ko yar ndare du dafa ame ngànt lu ko tax a sañ a dog kon mu sañ ko, Mbooloo mi nag ba la ñoo woor walla ñu wori war nañoo jis ñaar ñu ñépp xam seen ug maandu ñu ne jis nañu ko walla mbooloo moo xam ne manuñoo maase ci aw fen ñu ne jis nañu ko kon bu dee koor war nañoo woor bu dee kori war nañoo wori bu dee tabaski war nañoo tabaski. Waaye boroom xam-xamub biddiw nag niki boroom arminaat yi ñoom deesul déglu seeni wax ci weer. Bu ko am réew jisul te meneen réew jis ko moo xam ne soree nañu kon waa réew ma ko jisul duñu sañ a woor Ca jis ga ko réew ma ca des jis réew mu ne dafa war a yam ci jisug boppam buñu soree. Mas naa am weer woo xam ne dañu koo jisul ca hijaas te ñu wax ne jis nañu ko ca yaman ñu wax ko Sëydunaa Omar (Na ko Yàlla gërëm) , Mu wax ne bokkunu ben gox. Bu fekkee nag dañu koo jisul ci séenu bu jëkk ci baraxlu ba ca bëccëg ñu xam ne feeñoon na bu wér kon war nañoo jàpp la des ca bis ba ta war nañu koo fayit, bu dee kori itam war nañoo dog ta bu tisbaar jotul man nañoo julli korite bu jotee nag faat na te deesu ko fay. Koor nag moo di yéene wax ci sam xel ne fas na maa yéenee woor faratay weer wii ngir Yàlla ak bàyyi lekk ak naan ak booloo jëkk fajar ba jant so. Yooyu nag ku ci def lenn te tayu ko war na koo àggale war na koo fay it bu ko tayee nag, dana àggale booba bis te war na koo fay te kaffaara it war na ko. Kaffaara nag ñatti xeet la: Benn mu jox juróom-benn fukki miskiin, ku ci ne genn wàllu andaari dugub walla mu goreel jaam bu ko lew bumu bokkul ak kenn te mu di ab jullit te amul jenn ayib. Benn bis bu ne loolu moo ca war. Mi ngi ware ci nit ki ànd ak um xelam te am ug wér tay ku ñu togg jëf, te bañ a nekk ci dox bu ñuy sañ a wàññee julli. Bu dee jigéen mu dolli ca bañ a yor dereeti mbërëg walla dereeti wësin.  Ku wopp nag. Bu ragalee ci koor dollikug wopp ja walla yeex a wér kon sañ naa dog. Bu ca ragalee dee nag kon dog ga day war, bu ko defee bu wéree mu fay ko. Bu ko yeexee fay ba koor ga dellu te xam ne sàggan rekk a ko ko teg nag, kon bu koor ga wéyee dana ko fay te bis bu ne dana ca joxe genn wàllu andaar. Kuy nàmpal nag: Bu ragalee lori doom ja war naa dog waaye dana ko fay te dana joxe genn wallu andaar bis bu ne. Ku ëmb itam:Bu ragalee lori ëmb ba war naa dog waaye da koy fay rekk Ku màggat Ba àttanatul koor sañ na koo bàyyi tay joxe genn wàllu andaar bis bu ne.Yéeney koor nag:Sañees na koo defe benn yoon ci guddi gu njëkk ga. Sañees naa biral bis bu ne yéeney boppam. Am waccu:  ak um ngall lu ca génn te boroom tayu ko te man koo yàbbi te dara du ca jàll kon du yàq koor. Bu ñëwee ba ca bóli ga te delluwaat nag dana yàq koor. Bu ko tayul fay ko rekk a koy war bu ko tayee nag fay dana ko war kaffaara it dana ko war. Am gallaxndiku ak um saraxndiku moom it lu ca agsi ba ca bóli ga bu ko wannee dana yàq koor. Ay lor nag: ak i larax bu baree yàbbi ko mooy gën waaye wann ko it du yàq koor. Sib nañu nag: góor gu woor di ne fi ay jigéen. Jigéen itam na ka noonu, ak di leen xalaat, ak di waxi larax, ak jëfi caaxaan, ak gallaxndiku walla saraxndiku bu sori ak sex lépp lu am cafka donte lu deme ni daakaandey wereg la sax, ak mos cin walla ndoxum ndogu, ak baril nelawi bëccëg, ak laal latkoloñ walla mu di la xeeñ, ak di suuru, ak di tuufu, ak di tusngalu, ak di socc ci bant bu tooy. Xëdd nag: sunna la, ak yeexe ko, ak gaaw a dog, bu jant bi sohee, ak wattu saw làmmiñ, ak say cér, ak dog ci lu lew, ak ci tàndarma teg ca ndox, ak dundal weer wépp ci ay jaamu Yàlla, ak baril sàkk sarax. Koor nag: amna bis yu ñu sopp a woor lu bokkul ak weeru koor. Sopp nañu ku woor weeru tamxarit wépp, rawatina bis bu njëkk ba ak bu ñatteel ba ak juróom-ñeenteel ba ak fukkeel ba ku woor fukkeelu tamxarit dees na ko jéggal bàkkaari at mi mu weesu. Ak woor ñatti fan ci weer wu ne. Ak weeru ndayi koor wépp rawatina ñaar fukkeel ba ak juróom-ñaar. Ak baraxlu wépp rawatina fukkeel ba ak juróom. Ak juróom-benni fan gannaaw buñu woree, ku ko def mel na ni ku dëkke koor, waaye la Ca gën moodi boo woree nga nég ba dibéer walla àllarba ja ca tegu nga door a umaat. Ak ñaar-fukkeel ak juróom ci diggiw tabaski. Ak juróom-ñenti fan yi njëkk ci weeru tabaski, rawatina juróom-ñatteel ak juróom-ñeenteel ba. Ku woor juróom-ñeenteel ba dees na ko jéggal bàkkaari at mi mu weesu ak at mi mu jublu. AK bis bi mujj ci at mi. Bisub kori nag: ak bisub tabaski ak ñaari fan yi sës ci tabaski araam nañoo woor. Sib nañu nag, ku dëkke koor. Ak ber benn bis rekk di ko woor mel ni àjjuma ju ne. Ak kuy aj di woor juróom-ñeenteelub tabaski, Ak woor bisub sikk ngir leemtoo ko ramadaan ku ko def bu daje ak muy benn panub koor ga itam du ko doy du tee war na koo fay. Muurum koor faratala bu wér: Ku ko weddi ab yéefar la ku ko bàyyi te tay ko te tëlewu ko ab saay-saay la bu bon a bon te bu ko tuubul ba dee sawara la jëm. Ana ku mu war nag: Xanaa as gor su di ab jullit te man koo am donte da koy leb sax bu yaakaaree ak pay. Mu di ko war nag: Ci boppam ak koo xam ne moo ko war a dundal niki soxnaam ak doomam ju góor ba ba muy mat góor ak doomam ju jigéen ba ba muy mat a am boroom kër ak ci ay  way-juram buñu ko amul, ak ci ab jaam. Ana ci lu mu koy war a génnee nag? Xanaa ci li ëpp ci dundub réew ma mu dëkk nun waa réew mii danu koy génne ci dugubi suuna walla saaño walla basi walla tiñ walla feela walla ñebbe ku ko amul jënd ko joxe ko. Kuy dunde lu dul yii itam man na koo génne ca la muy dunde rekk. Ana nu muy war a tollu nag? Xanaa bopp bu ne ñaari kiloo ak genn wàll ci suuna ak yi ni deme bu dee ñebbe nag walla muy yu dul yii kon day wut nattukaay goo xam ne ñaari kiloo ak génn wàll moo koy fees ci suuna mu natt ko ca te bañ koo peese. Ana waxtu wu mu koy war a génne nag? Xanaa gannaaw jullig suba ca bisub korite ga te mu jëkke julli ga. Sib nañu nag: Ku ko yeexe gannaaw jullig korite ga ci lu dul ngànt. Ku mu war nag: li fii ak defu ko mi ngi ci baatam du ko wàcc mukk te kooram it deesu ko nangu li fii ak defu ko. Ana ku ñu ko war a jox nag? Xanaa ku ñu war a jox asaka rekk ñoo yam ci lépp sañees na koo dajale jox ko kenn, sañees na koo tasaare ci mbooloo mu ko yayoo. Ku ñu war a jox asaka nag: moo di as gor su di ab jullit te am ca aajo ju wér te muy koo xam ne séenuwul ci moom lenn njariñ lu dul jox ko ko ngir Yàlla rekk séenuwul mu di la Sant ak a gërëm walla Mu di ko nettali fi aw nit nga xam ne bëggu la sax ku ko yëgMbooloo mi maa ngi leen di gërëm, di leen nuyu itam te fas yéenee waxtaan ak yéen ci li nga xam ne moo nu fi dajale. Waxtaan ci Làmmiñu Réew mi ak Gëstu... Loolu buñu ko waxee kon dafa mel ni dañuy laaj ndax ca dëgg-dëgg, sunu làmmiñ yii bu caaxaan demee dëgg des, ndax manees na cee leeral ab xam-xam? Ndax manees na cee gëstu dëgg-dëgg fànni xam-xam yi nga xam ne yii tay ñoo tax réewi tubaab yi di dox? Ndax réew yi nga xam ne ñoo nekk tay ci kanamu àddina, xam-xam bi nga xam ne moom la ñuy jàngale ci seen daara yi tegaloo, ndax manees na koo jàngale ci làmmñu réew mi bumu ci man di doon, moo xam wolof la, moo xam weneen làmmiñ lay doon ... pël la walla  séeréer la, walla làmmiñ wu mag wow réew mi, ndax manees na cee jàngale xam-xam yooyu, ci koo xam ne kii masul a jaar ci daaray tubaab? Loolu, jàpp nanu ne man naa am, kon loolu itam laaj na nu topp sunu làmmiñ yi, seet ba xam fuñu cosaanoo ak naka la ñu taxawe ci àddina sii nu nekk tay ak li ñu mas a jote ak làmmiñ yi ci des ci cosaan. Kon laaj na nu xool tuuti ci sunu ginnaaw, seet naka la àddina doxe ba fii tay, ndax làmmiñ yii li ci ëpp lépp dañu leen di jariñoo, waaye xamuñu ci seen cosaan dara. Kon nag leeral seen um xel itam ci cosaani làmmiñ yi, ba ngeen gën a xam ni seen làmmiñ yi deme ak làmmiñ yi fi nekk ci àddina, ci gan fànn la ñu bokk ak ci yan wànqaas la ñu fàqe. Loolu itam dina tax ci wet googu seen ub taxawaay gën a dëgër. Nu bëgg leen a fàttali ne yàgg ngeen a dégg ba nu ko njëkkee wax fii ba nu ko daan wax ca njëlbeen ga bu yàggoon  naan foog  nañu ne sax Afrig, fi la ñu tëne sunu maam Aadama   booba ñépp dañoo defe woon ne ay léeb la! Leegi xam ngeen ne xam-xamub <saayir> dëggal na loolu ba fii mu nekk ñépp jàpp nañu ne Afrig la ñu tëne sunu maam Aadama. Fii ci Keeñaa (kenya), tay jii Afrigug penku jàpp... Bët-Siin wuti tuuti Ecopi (Ethiopie), ci gox yii ci Afrig ci la ñu tëne sunu maam Aadama. (2) bi sunu maam Aadama tënoo fii itam, bi mu fi juddoo itam, am na, bu fekkee dañoo jàpp ne nit garab la guy màgg, garab googu amna juróomi wànqaas yoo xam ne yii dañoo fay ne ag niit, bànqaas bi ci des door a ñëw di nit, di nun ñii tay Kon Aadama bi mu juddoo fii, rëdd wi nga xam ne moo dox diggi àddina, lu fi juddoo tey nit, numu man a def day ñuul, ndaxte bu ñu… Su fekkoon ne nit ku ñuul génnul woon Afrig, kon wenn xeet rekk ay am ci kaw suuf, di wu ñuul. Waaye, nit ñi bi ñu juddoo 3/32 tàmbali génn. Ñenti bunti génnuwaay ñoo amoon (4) Jóge nañu... jaar Ispaañ, dugg Farãs.. jóge nañu fi, wàcc dex gi nga xam ne mooy dexug Niil... jaar fi dem Palestin, wéy dem ba Asi, dem ba Sapoŋ, dem ba Indoneesi. - jóg nañu itam, jaar nii, foog nañu ne dugg Itali, ci jamono yooyu nga xam ne mooy ati doj ya booba nit notagul xeetu weñ: ay doj rekk la daan yatt di ko jëfandikoo. Bu fekkoon ne tay ni ma leen ko waxe - li nit ku ñuul génn, dugg ci réew yi ci des dugg tay Ispaañ dugg Farãs moo waral aw meloom soppiku; ndax bi muy yegg ca réew yooyu, dafa fekkoon suuf ci boppam sedd, sedd bu mag a mag a mag boo xam ne bii maneesu koo méngale ak sedd yi nga xam ne moom la nu tollool leegi sii, jotewuñu dara! Sedd bu mag la woon boo xam ne yàgg na, téeméeri junniy at (100 000 at) yoy suuf da koo sedd. Ci jamono jooju nag, bi ñu demee ba nga xam ne yegg nañu ci ñeen-fukki junniy at (40 O00 at) luñu jiitu jamono jii nu tollu tay, ci la nit ku ñuul génn, ñeen-fukki junniy at, lu jiitu sunu jamonoy tay jii, ci la nit ku ñuul génn Afrig, dugg biir réewi Tugal. Ba mu fa demee, sedd ba mu fa fekk tax ba ci ay biir i pax la daan dund: manul woon a tabax dara ci kaw suuf, ndax suuf si dafa seddoon ba mu wàcc ba foofu ci wetu Monaakoo, pax ya fa nekk ci la ñu daan dund, ndaxte li nga xam ne lii moo féete woon dégg-dégg bëj-gànnaar, niki ak yooyu booba, ci galaas gi daf fa wàcc, ba nga xam ne nit manu fa woon a dëkk. Nit ñi kon, ñoo ngi dëkkoon rekk ci bëj-siin, bëj-siinu Tugal ak ci wetu géej gu ñuul gi ñu tudde «Géej gu ñuul», ci duñu Crimée, foofu la nit ñi dëkkoon. Waaye li nga xam ne moo féete woon bëj-gànnaaru réewi Tugal yi tay, kenn manu fa woon a dëkk. Nit ku ñuul nekk na ci réew yooyu, ba ñu teg ci ñaar fukki junniy at (20 000 at) nit ku weex door a feeñ nit ku weex sababoo ci nit ku ñuul. Ndax, li taxoon nit di ñuul fii ci diggi suuf, moo waral ba, ba mi demee bëj-Gànnaarug suuf génne ca jamono yooya day weex, ndaxte foofa lu weex rekk moo fay man a sax, ca jamono yooya nga xam ne nit manalagul woon boppam dara, walla lu bari. Noonu kon, nii la àddina sosoo. Kon ngeen xam ne, nit ku ñuul fi nga xam ne ñoo njëkkoon a nekk ci Afrig, bi ñu ko daataan génn, dañoo wàccoon topp dex gii nga xam ne moom la ñu tudde dexug Niil. Dex gii, mooy dex gi nga xam ne moom la nit ñu ñuul ñi jëkk a... Seetleen nataal ñent , topp...topp ko...ba jaar fi génn; bi ñu ñëwee ba fi ñu dëkke ko, dëkk gi ñu fi dëkk, ci la ñu njëkk a feeñale ag xay: ci la nit njëkk a nite. "Civilisation" du dara lu dul nit ku nite, tàmbalee not càkkeef gi. tàmbalee not àddina, tàmbalee man a tabax dara. Loolu, ci suuf, fii la jëkk a ame, te seen uw xeet moo ko njëkk a def; du caage ne xeetu nit ku ñuul dafa ëpp um xel ci àddina; loolu, Yàlla a ko tànn, def ko. Bu fekkoon ne nit dafa njëkkoon a juddoo ci bëj-gànnarug suuf, kon itam nit day njëkk a weex ba noppi, bu wàccee ba ñëw fii, ca jamono yooya, wëlbëtikuwaat ñuul. Waaye Yàlla moo àtte nit juddoo fii: moo tax ba nit dafa njëkk a ñuul, delluwaat ba weex. Loolu mooy li nga xam ne tay jii mooy li am. Kon, nit ñi nga xam ne ñoo jóge fii, ñoo njëkk a xay ci àddina, ñoo njëkk a nite, ñoo njëkk a not itam càkkeef gi, ñoo njëkk a bind itam ci suuf; foofu laa bëggoon a yegsi! Ak lumu leen juunu juunu tay ndaxte, fi mu nekk buñuy wax dañuy wax naan:«sunu làmmiñ yi kenn masu koo bind» ! Ba mel ni sax dafa am xelum bind, xel moo xam ne xelum bind la, ak xelum tari. Ngeen xam ne, làmmiñ wi nga xam ne moom la ñu njëkk a bind ci suuf sii nu taxaw tay, mooy lammiñ wi nga xam ne moom la ñu daan wax ci Misra. Misra, jamono jooju, ni ko maami nit ñu ñuul ñi fi nekkoon tudde woon, mooy Xëmit. Baat bi, ba tay baatu wolof la: Kémiit, Xëmit, mi ngi tekki ñuul. Noonu la ñu tudde woon seen bopp: ci làmmiñ woowu la ñu njëkk a binde, moo njëkk a sàkk mbind; mbind moomu, mbooleem mbind yi nga xam ne amna ci ginnaaw gi, ci mbind moomu la ñu juddoo! Làmmiñu nit ku ñuul, bi ñu ko njëkkee bind mi ngi ci ñatti junniy at ak netti téemeer (3 300) lu jiitu juddug Yónnent Yàlla Hiisaa; ci la nit ku ñuul door a dugg ci li nga xam ne lii moom la ñu tudde dëgg-dëgg xam-xamub cosaan, ndaxte ca la ñuy tàmbalee di am mbind mu leer, moo xam ne du caage ne rekk dañuy wax: «nettali nañu ma, sama maam mas na maa nettali, maamam nettali ko, maaman nettali ko... Ci la ñu njëkk a ame kon mbind mu leer, moo xam ne manees  na cee topp cosaan; loolu itam, ci Afrig gii la jëkk ame, ci lél bii: ñatti junniy at ak ñatti téemeer (3 300 at) lu jiitu juddug Yonent Yàlla Hiisaa. Kon, bungeen ci tegee ñaari junniy at (2 00) muy juróomi junniy at ak ñetti téemeer (5 300 at) ci la ñu njëkk a bind, te nit ku ñuul a jëkk a bind. Jamono jooja, tubaab yi ca jamono jooju ba tay ñoo ngi woon ci bëj-gànnaar, ñi ngi doon door a jóge rekk ci sedd bi ma leen doon wax, dabaguñu woon boobu xeetu nit ku ñuul; booba moom ñu ngi toll ci jamanoy doj yi: amaguñu woon mbind ; amul wenn xeet ci àddina, weneen woo xam ne wii wu dul woon wu nit ku ñuul, wu amoon mbind, ci jamono jooju! Tubaab yi, dem nañu ne junniy at ak ñenti téeméer (1 400) lu jiitu juddug Yónnent Yàlla Hiisaa - kon bungeen ci boolee ñaari junniy at (2000) muy ñatti junniy at ak ñenti téeméer (3 400) lu jiitu juddug Yónnent Yàlla Hiisaa ñu door a bind te bi ñuy bind itam, ci nun la ñu ko ñakkoo woon ci jamono yooyu... Mooy jamono ji nga xam ne jii, amna benn dun bu nekk ci géej gi nga xam ne bii moo nekk diggante bi suuf yi, di tudd "Méditerranée," diggante bi suuf yi ci la géej googu nekk - moom géej googu amna dun bu ci nekk bu tudd Santorin, boo xam ne ci jamono jii, dafa seet seet rekk toj. Mooy doj yooyu nga xam ne dañuy seet... suuf day seet seet xar, sawara wi nga xam ne wii moo nekk  dégg nga ci saalub suuf sawara wi jaar ci xar-xar bi génn, mbooleem li nekkoon foofu lépp, ak li ko wëroon ci jamono yooyu, ci penkub géej googu lépp seen àddina dafa tukki woon. Ca la dunu "Créte" seet seet moom itam, la ñu fa tabaxoon ak la fa nekkoon  lépp maasaloo. Foofu la tubaab yi tàmbalee, ña nekkoon "Créte," ñoo jàlloon "Gréce" (5) ci la "Gréce" tàmbalee bind. Kon làmmiñ woowu nga xam ne du làmmiñu nit ku ñuul, di làmmiñu tubaab yii nga xam ne tay ñoonu not ba nu di leen naw, ci jamono jooju la ñu tàmbalee bind. Te booba it, ñi nga xam ne ñii ñoo demoon di leen xettali, di leen teete ak di leen wan ni ñuy binde, ñooña itam, ñi ngi màcce woon booba ci wetug bëj-siinug suuf  maanam ci Misra la ñu nekke woon, ñoom itam seen xam-xam yooyu ak seen mbind moomu woon. Bi tubaab yi tàmbalee bind ci lél bii bañu ñëw ba ci junuiy at ak ñaari téeméer (1 200) lu jiitu juddug Yónnent Yàlla Hiisaa, mu am yeneen xeeti tubaab yoo xam ne dañu doon door a génn rekk ci àll bi ñoom itam, ñu ñëw, fekk leen fa, dal di toj seen um réew, ñu dal di delluwaat ginnaaw fàttewaat mbind! Kon, ci lél bii ci la tubaab yi delluwaat fàtte mbind; ñu ñëw ba ci juróom ñatti téeméeri at (800) lu jiitu juddug Yónnent Yàlla Hiisaa, mbindum Afrig jaaraat ci "Phéniciens" yi, door a ñëwaat ci ñoom fii ci "Gréces"; mooy abacada bii nga xam ne moom la tubaab yi mujj a jot; boobu, moom la ñu doxal, "Grecs" yi doxal ko nag, ci jamono jooju, waccatuñu ko, rëccatu leen, ba mu ñëw ci "latins" yi, bee di dox ba yegsi tay ci mbind mii ngeen gis. Waaye gis ngeen ni ko mbindum nit ku ñuul jiitoo. Loolu, noonu la àddina doxe ci jamono yooyu.Kon, lii wan na leen ne sunu réew yi du réew yoo xam ne dañoo masoon a réeroo ak mbind, walla dañu koo masul a xam dinanu leen wax fi nga xam ne fi la ñu jaar ba fàtte yoon woowu nga xam ne xeet wi jaaroon na fi... Ci Misra, ci jamonoy Buur fari ya... ndax "Pharaons," buñu koy wax baat bi du baat bi nga xam ne moom la ñu daan jariñoo ci Misra. Ci ña fa dëkkoon, baat boobu mooy bi ñu soppi, tubaab yee ko soppi, Grecs yee ko soppi, mu déllusi araab yi soppiwaat ko, mu ñëw ba ci sunuy nopp nu naan : << pharon >>. Waaye waa Misra ci seen làmmiñu bopp. Fari la ñu daan wax ! Moo tax batay wolof di wax baat yooyu sax, du xam fumu ko jóge, day wax Buur-Fari... Te xamuñu lu doon Fari ; moo doon buur yi magoon ; bi gënoon a mag ci buur yi, mooy Buur-Fari. Fari, noonu la wuur yi tuddoon. Jamonoy Fari ji nga xam ne mi ngi tàmbalee ci ñatti  junniy at ak ñatti téeméer  (3 300) ba ci juróom ñaari téeméeri at (700) lu jiitu juddug Yónnent Yàlla Hiisaa, ci jamono jooju la nit ku ñuul tàmbalee noppee moom boppam. Bi nu yegsee... ba ci juróom ñaari téeméeri at (700) lu jiitu juddug Yónnent Yàlla Hiisaa, (lél bi dëgg-dëgg moo di ; juróomi téeméeri at ak ñaar fukk ak juróom (525) lu jiitu juddug Yónnent Yàlla Hiisaa) ci la Cambyse -  ndax damay bàyyi Assyriens yi ... ; Assyeriens yi (6) ñëwoon nañu ci <<663>> waaye tooguñu Egypte, yàgguñu fa, dañoo dal di dellu - waaye, ca dëgg-dëgg, ci lél bii (525) ci la Cambyse, sosoo ci perses ya (7) , bokk ci perses ya xeetu pers, denc xeetu tubaab dëgg-dëgg! Ci la ñu njëkk a ñëw Misra, not Misra, ci lél bii (525) Bi ñu notee Misra ci la nit ku ñuul noppee moom boppam, ci jamono jii, ca Misra. Ndax bi ñu ñëwee ci <<333>>. Alexandre le Grand. Aleksandre (8) mu mag ma moo wuutu Perses yi,  moo dàq Perses yi Misra, waaye taxul nit ku ñuul dellu moom boppam.  Ñoom Grecs yi itam César moo leen fa jële Romains yi loolu lépp taxul nit ku ñuul delluwaat moom boppam... Kon gis ngeen ko, li tàmbalee ci cosaanu àddina ba ci lél bii (525), daanaka nit ku ñuul a daan àtte àddina ; daanaka moo ko daan àtte, ci lépp ! Amna jamono yoy dama koo weesu ndax loolu du sunu wax tay, ci làmmiñ wi rekk la nu war a wax, waaye nde kon doon nanu leen wax fi nit ku ñuul jaar yépp... Li tàmbalee fii nag ci la nit ku ñuul tàmbalee noppee moom boppam. Kon war nanu ne, làmmiñ wii nga ne moo doon làmmiñu nit ku ñuul war nanu koo man a dendale ak sunu làmmiñi tay yii, ba xam bokk nañu dara, bu fekkee li may wax dëgg la  walla bokkuñu dara. Ndax bokk googu, manees na koo leeral fii ci saa si, fii ma taxaw ba lu gàtt gàtt, ba kenn ci yéen du ko man a nàttable ; moo xam sax, bu fekkoon ne bungeen fi jógee, dangeen di dem, gën a gëstuwaat bokk googu nga xam ne moom la sunu làmmiñ bokk ak làmmiñi cosaanu Misra wi nga xam ne moom la ñu njëkk a bind ci suuf.Loolu, gis ngeen kon fi ma bëggoon a yegsi ci samay wax. Kon, li ma leen bëgg a wan tay, làmmiñu Misraw cosaan wi bokk na ak làmmiñu wolof wii may wax. Te su bokkee ak làmmiñu wolof dinaa leen wan ne kon bokk na ak làmmiñu pël, bokk na ak làmmiñu  séeréer, bokk na ak làmmiñu saraxulle, bokk na ak làmmiñu joolaa... Yooyu yépp, kon dinaa leen wan, ci lu gaaw a gaaw, lu gàtt a gàtt, dinaa leen wan ne su bokkee ak làmmiñu wolof bokk na ak yooy itam... Kon, damay jël baatub njëfka goo xam ne bii... baatub njëfka, maanaam këf... ; baatub njëfka mooy këf nàngam. Këf, boo seetee ci téere Xaamuus (9) yi nga xam ne yii...  ci la baat yi nga xam ne moom la ñu daan jariñoo ci làmmiñu Fari yi walla làmmiñu firawna, baat bii ma nga cay tekki ni nga xam ne ni liccin,  dégg nga di këfe lu nekk ci suuf, ni lay këf ab cuuj;  moo di fekk lëf nga jële ko ak doole. Kon baat bi benn la ci wolof itam... Maa ngi koy boole ci juróom-benni taxawaay yi nga xam ne yii, boo jëlee baatub njëfka, ni nga leen di boolee ak wuutukati tur yi.  Ci làmmiñu Firawna nii la ñu koy waxe: këf-i, këf-ek, këf-et, këf-ef, këf-es; këf-nen... ak këf-sen. Ci wolof mu joxe: këf naa, këf nga... Këf-et bii day jigéenal, ci taxawaayub ñaareel buy bennal mooy këf naa. Naa mooy wuutu man. Man naa ne: « Seex këf na» walla «këf naa». Naa kon mooy wuutukatub tur,  mooy wuutukatub tur wi. Dangeen gis wuutukati tur yi ni ñu bokke ci làmmiñu Firawana ak làmmiñu wolofu leegi... Waaye taxawaay bii amatul ci wolof ndax da doon jigéenal; dinaa leen wax li tax amatul... Ci ñaareel bi taxawaay, wolof am na : këf-eef, wolof am na këf-ees dinanu xam li waral leegi ba noppi, wolof am na itam : këf na, muy maaska bu gàtt bi, « a »  bu gàtt la maaska bu gàtt la... Mu am:  këf nanu, këf ngeen, këf nañu,. Kon xam ngeen ne yaari làmmiñ yii  te nga xam ne lu ëpp juróomi junniy at (5 000)  xàjjale na leen cib yàggaay  xam ngeen ne yaari làmmiñ yii ñoo bokk cosaan, ñoo bokk maam:  ndax téeméeri at a ngi nii... Bala may jàll dinaa leen wan leneen... Bu fekkonte ne tay damaa bëgg a wax ne:  « këfoon naa » — maanaam dama koo wax ci loo xam ne weesu na — lii mooy ci taxawaay bi fii mu nekk: Lu yàgg kon xam ngeen ne kon ci wolof damay dugal fii ag nuun N:  Këfoon naa, këfoon  nga  Këfoon eef, këfoon ees Këfoon na këfoon nanu Këfoon ngeen këfoon nañu.                                                                                                                  Bu dee ci làmmiñu Firhawna noonu la ba tay genn nuun (N) laay dugal fii mbooleem foo xam ne dugal naa fa ak nuun (N) ci wolof suma fa dugalee ag nuun (N) ci làmmiñu Firhawna benn la, kon ni wolof di joxee lu yàgg ak ni làmmiñu Firhawna di joxee lu yàgg benn la, bu ci nekk ag nuun (N) la te loolu manóo koo gis ci làmmiñ yoo xam ne bokkuñu maam. Gis ngeen ko booy wax loo xam ne lii dangaa bëgg a wane lu yàgg lool defoon nga ko def nga ko ba mu wees ci làmmiñu Firhawna ag nuun (N) a koy indi te nuun (N) googee foofa nga koy def ci ni nga xamee ni ngay boolee tay baatu njëfk… Wolof, ndaxte góoral ak jigéenal rekk moo leen daan xàjjale. Bi nga xamee ne wolof delluwaat na ci biir làmmiñam di góorale neneen ak di jigéenale neneen, li nga xam ne moo xàjjale woon ñaari baat yi daal di deñ, daal di raaf, ba leegi benn la ñu. LÀMMIÑU RÉEW MI AK GËSTU BU SEEX ANTA JÓOB: Xameef; buñu ko waxee mooy kuñu xam. Be kon xam nañu lu waral Buurub Misra bi nga xam ne mooy Buur-Fari manoon a tudd Xameef ; xam nanu lu tax jabaram manoon a tudd Xamees. Leegi, li nga xam ne des na ci tekki wolof di nu wan ne tay nàngamef da daan góoral ca cosaan, bunu ko fàttee tay itam, loolu moo di baat boo xam ne bii day indi kilifteef mbaa muy indi doole deesu ko man a boole ak mujjantalug "ees"; kon "eef" rekk lay man a doon: du man a doon Siin (s), faa (F) rekk lay man a doon... Bu may am Kawtéef..., walla kilifteef, walla nàngamyeef, loo xam ne lii day indi tay doole, walla muy indi ak moomeel, faa (f) gi lay war a doon, waaye du doon sii (s) su. Loolu wane ne kon faa (f) da daan góoral ca bu njëkk, siin(s) si da daan jigéenal ca bu jëkk, ba ñu ko fàtteegul... Fuñu, dox ba fàtte ko? Moo di làmiñu wolof ci boppam dafa dem ba mbooleem ñi nga xam ne nii tay ñi ngi daan góorale ak daan jigéenale nii... ci araf yi ñuy mujjantale, bi ñu deme ba nga xam ne làmmiñ wi day dox, yooyu moo mujj dem ba wolof di góorale nenneen, di wax nàngam yu góor ak nàngam yu jigéen. Te loolu it amoon na ci làmmiñu Misra : bi ñu daan def lii... tàmbali woon nañu ñoom itam di góoral ak di jigéenal, di yokk ci baat nàngam ju góor ak nàngam ju jigéen. Kon, loolu moo mujj dem bi nga xamee ne dem nañu ba mbind mi jeex, ba nit ñi dem ci àll bi, ba bindatuñu, ba fàtte luy mbind, mu mujj ni ñuy góoralee ak ni ñuy jigéenalee, di yokk baat bu góor walla baat bu jigéen, tax ba nii ñu daan góoralee ci baat yu mujj yi ñu dellu ko fàtte. Noonu la deme. Xoolal ni Misra soree ak Senegaal...  Naka la man a amee? Te yoon waa ngi nii, gis ngeen ne fi mu nekk àll boobu bépp tay aw maral a fa nekk. Waaye xam nanu tay ne ndox mu mujj mi nga xam ne am na ci Saharaa, Saharaa door a mel nii mu mel ci ñaari junniy at ak ñenti téemeer lu jiitu juddub YYI (2400) ci la Saharaa mujj a amee ndox. Ndax Saharaa ngi tàmbalee woon ci juróom ñaari junniy at (7000) si niis, ndox miy niis... Ay dex a fa nekkoon, lu nekk a nga fa woon, ñu amoon ay gaal yu daan dox ci dex yi, foofa la nit ku ñuul gënoon a bari sax booba!  Bi mu tàmbalee di niis, nit ñu ñuul ñi nga xam ne ñoo gënoon a jege bëj-gannaar, ñuy yéeg ñëw Afrig bëj-gannaar (Afrique du Nord).  Nit ñu ñuul ñi nga xam ne ñoo gënoon a jege tay dexu Niseer, ñu wàcc wuti bëj-siin: ñii dem penku, ñii dem sowwu. Waaye dalul di nekk rekk benn bis; dafa nekkoon di dem ak a dikk (10). Te, ndox mu mujj mee mujj a mujj mi nga xam ne nii àll bépp dafa delluwaatoon naat ba nga xam ne man nga topp ci sa jur di dox rekk di màng, lél boobu mooy bii: ñaari junniy at ak ñenti téemeer  (2400) lu jiitu judd YYI- nit ñi manoon nañoo màngeeti jóge fii ba fii. Te jamono jooju, bunu doon seet tay, bu fekkee ne danoo amoon jot bunu ko doon seete, dinanu gis ni, ci jamono jooju, ci la mbooleem ni Afrig gisee Buur, ak ni nga xam ne ni la ñuy tabaxee seen um réew, ak mbooleem lu baree bari luñu bokkle ak Misra, ci jamono jooju la ko Misra ta bax moom ci boppam itam.   Waaye, ci jamono jooju kon ci la nit ñi tàmbaliwaat di màng, dikk à fii... Li wóor itam moo di bokk gii, du bokk goo xam ne manees na koo rondal. Lii ma wane ci diggante làmmiñu Misra ak làmmiñu wolof, manoon naa koo wane ci wet gu nekk; manoon naa koo wane ci baat yiy déeg, waati wolof yi, déegukaayu waati wolof, manoon naa ko wane ci lu nekk... Kon li ma leen bëgg a wan moo di bu fekkee ne nii la wolof bokkee ak làmmiñu Misra, wolof ci boppam itam ak Séereer noonu la ñu bokke... Boo jëlee tay mbooloo moo xam ne mi ngi nekk fii di wax wenn làmmiñ, ñu xàjjaloo: ñii jóg aw fii, ñii jóg aw fii, ñii jóg aw fii... ñu dem ba ñu toog lu mat junniy at mbaa ñaari junniy at, na mu man a def, ñi nga xam ne nii la ñu daan waxee waat yi, araf yi dana soppiku. Loolu am na ci diggante wolof ak séeréer ; am na ci biir wolof sax. Boo jëlee làmmiñu wolof, ndar-ndar yi, ci ñi Ndar jegee ak Kajoor, waaye maskab lonk buñu comboñ, ndar-ndar daf koy daal di soppi maaska yat, manaam "o" day daal di nekk "a". Niki tay, wolof dax wax ne "tay def naa ko", ndar-ndar bi day wax "tay def naa ka". Kon, fii "o" bii, maanaam bu fekkoon ne dañu koy bind, maaskab lonk lay doon bu ñu comboñ ndax noonu la ñu koy man a jànge. Ndar-ndar ci biir làmmiñu wolof soppi na ko mu doon maaska yat. Ba tax na noonu ngeen di man a gisee tay soppikub làmmiñ... Bu fekkoon ne ñépp a ngi woon fii, bi ñu fi jógee, buñu xàjjalikoo dem toog lu yàgg,  boo déllusiwaatee man ngaa gis ne ñoo bokkoon cosaan, lu bari dina soppiku, te dangay jël rekk wenn araf... Maa ngi jël séeréer wenn araf woo xam ne këpp soppiku na wow man ngeen koo seet: séeréer, nuunu séeréer dafa nekk ag Laam (l) ci wolof, te loolu dafa daj làmmiñ wi wépp. Ni nga xamente ne pël ci boppam day wax pullo,....? Kon, nga xam ne ni wolof, dégg nga, di barile lu néew, ni pël di barile lu néew, ci ab nëhoom, ni la wolof di barile lu néew itam ci b nëhoom, te lii maniŋoo koo gis ci làmmiñ yoo xam ne bokkuñu maam.  Kon, pë «p» bii di baat «b» buñu comboñ moom itam buy soppiku di baril day nekk ag faa Beneen bi man naa itam ne mbaalu ( am xar, ci pël ) baalu; wolof am: mbaam, baal yi. Baat boo xam ne bii dafay tàmbalee ag miim (m) gu baa (b) tegu (mb) ci làmmiñu pël mbaa làmmiñu wolof, boo koy baril miim ( m) gi day rot, baa ( b) bi des fi, bu fekkee dañuy wax rekk, dégg nga làmmiñ wi ni nga war a waxe, waxin wu jub gis nga ko, miim ( m) gi ci baat biy néewal, day rot ci baat biy baril. Rot gi rekk soppi baat bi, mu dal di baril. Kon, gis ngeen mbaalu (am xar) , (baali) ay xar ci làmmiñu pël. Ci wolof mbaam, mooy mbaam xam ngeen ko, baam yi la ñu war di wax terewul boo demee ci dëkk yi leegi ak xale yi, ñi nga xam ne tàmbali nañoo fàtte làmmiñu cosaan, amna ñuy wax (mbaam yi), waaye wareesu koo wax; dees a waroon di (baam yi). Kon gis ngeen ne ba tay, ni pël di barile ak ni wolof di barile benn la. Ci joolaa, niki ci noonu; boo faboon tay baatu joolaa: juk, mooy xool nii «jàkk» ci wolof, ijuk maa ngi xool ak ijukut xooluma… Ni joolaa di gàntale ni la wolof di gàntale itam, ut boobu am na te dem ba ci làmmiñu Pharaon. Juk, uk,...wolof day wax « jàkk», « jàkkut», manees na koo wax ci wolof «ut», «nangmut», «defut», «waxut», loolu waxin wolof la. « nangamul», «waxul», «deful» moo gën a bari, waaye ñoom ñaar ñépp, bu ci nekk am na ci làmmiñu firawna, làmmiñu firawna xam nanu ne-ut, ne-un, nuun gi soppiku ag laam, muy «newul»; am na itam ci làmmiñu firawna «newut». Am na ñaar yépp. Kon, gis ngeen ne làmmiñ yi ma leen wan yépp, gis ngeen kon li ñu bokk. Kon, làmmiñ yi, ba ñu tàmbalee soppiku, booba bindaguñu sax làmmiñu tubaab. Moo waral itam làmmiñ yi am waat yoo xam ne ñaare da lay bett; moo waral itam ñu man a wax lool xam ne tay dafa lay bett. Baron ROCHER da daan wax ne boo bëggee jàng nëhum rekk jàngal làmmiñu wolof, loolu la daan wax. Tubaab yi bi ñu jànge sunu làmmiñ wi dañoo tiit. Dañu leen cee fekkloo loo xam ne lii. Mi ngi mel ni ci ñoom, daanaka xamuñu naka la sunu làmmiñ yi nii ñu mel, nga xam ne lu nekk man nga cee wax ñu am baati Jëfandikukaay yoo xam ne xalaat bu nekk man na cee génn xamuñu woon fu làmmiñ wi dox ba yagsi fii... Kon nag gis ngeen fi làmmiñ wi doxoon te nu fàtte ko ba uagsi fi, ba doon jaaxal tubaab yi ñi nga xam ne sax ñoo fi ñëwoon ci xarnu bii nu génne, niki Baron ROGER, mu yoroon Réew mi, nekkoon Góornooru Ndar ñoom ci seen bopp, li leen jaaxaloon tay, mi ngi nii li ko waral! Kon, mbooleem lammiñu Afrig woo xam ne manees na caa bayum xel, moo xam ay wolof la, moo xam ay séereer la, moo xam ay pël la, moo xam joolaa la, wu ci nekk tay, nii la mel. Gis ngeen itam li ñu bokkoon démb te bokk googu nga xam ne moom la ñu bokkoon démb, war nanu koo fàttali ci sunuy xel, war nanoo gëstu ba gisaat ko ba kenn du ko man a weranteeti, ndaxte kon, loolu mooy tax kon li nga xam ne lii tay, ni nu bëggoon a tabaxe tey réew mu bees moo xam ne mii dégg nga tay népp dañuy bokk ànd di jenn jëmm, xam-xam boobu la ñu ko man a wéer. Loolu itam lu leer la. Ci loo xam ne du neexal nit, du loo xam ne tey dangay wut rekk dégg nga nit nga di ko leel suukar, waaye dafa nekk loo xam ne dafa amoon te nu fàtte ko. Kon itam loolu wane na njariñu liggéey bi nga xam ne moom ngeen di def. Ndax ci wetug araab lu mel nii am na ci digganteem ak sunu làmmin yi? Loolu itam, damay gaawantu daal door a ñëw ci li nga xam ne tay mooy waxi daje bi.  Bunu jëlee araab... Gis nga làmmiñ yoo xam ne bokkuñu maam, làmmiñ yu bokkul maam manoo fexe be gis dara luñu bokk ci seen wetug nëhum. Lu mel na li ma leen wan tay ci diggante làmmiñ yi nga xam ne ñoo nekk tay ñu di ko wax Senegaal, manu leen koo gis diggante araab ak sunuy làmmiñ. Waaye waati araab yu dul jeex, gëne ca baat yoo xam ne yii ci diine ji la fakk yooyu yépp ñu ngi ci biir làmmiñu wolof. Maanaam wax ji, baat yi danañu ko àbb fu nekk, waaye du tere làmmiñ wi des di moom ; ndaxte waat yi ni ñu leen di jariñoo ci biir ak ni ñuy jubale wax ji, ak ni nga xam ne bii ni la nëhum bi deme, nga xam ne bii noonu la xel mi di note xaat yi ba di ko jariñoo, loolu mooy li nga xam ne aw làmmiñ du ko àbb. Wolof àbbu ko, da koy bokk rekk ak weneen làmmiñ du donnandoo ko. Araab, am nanu ak ñoom bokk gu yàgg a yàgg goo xam ne gii dem na ba ci ñenti junniy at (4 000) lu jiitu juddub YYE, ndax réew yooyu fi ñu nekk noo fa nekkoon; ndax wax naa leen ne nit ku ñuul a jëkkoon ci suuf; ginnaaw bu nit ku weex amee, mangoon nañu ba new toofa, jaxasoo ak nun, jaxasoo ak nun ba wëlbatiku nekk xeet woo xam ni sax xeetu rax la ñu. Moo waral ba seenu làmmiñ am na ci baat yoo xam ne, boo ko dee topp, danga ko fekk ba fu dajaloo ak sunuy baatu cosaan yoo xam ne ñoo jiitu bërki-démb ji nga xam ne ci la fi diine ji ñëw. Am nanu bokk gu jiitu bokkub diine ji ñëw fi; bokk goo xam ne dem na be ci ñeenti junniy (4 000) at yu jiitu juddub YYE; mooy jamono ja nga xam ne ñépp da daan ñëw di tanqesi Misra. Jamono  Yooyu araab yi daan nañu tanqe Misra ba amna waat yu nu bokk, yoo xam ne yii ca jamono jooja la bokk. Mi ngi mel ni tay, bunu jëlee làmmiñu  Firhawna, amna baat  bu tudd tef-nut... Tef-nut bungeen ko seetee, mi ngi tekki Mon Dien Misra dañoo jàppoon ne ñoom ñoo njëkk a taxaw ne: Yàlla jenn jëmm la. Ñoo njëkk a taxaw itam di wax ci waxu Yàlla.  Jàppoon nañu ne booba, yoon yii tay feeñaguñu. Seen Yàlla ji nga xam ne moo doon aa, te nga gis ko ci séereer muy Róog, Róog mi ngi tekki ba tay ci làmmiñu Firhawna, baatan ; mooy fekkeente ni dënnu gi awwu na, moo di sa (voix) exactement... Baatam  baatub Yàlla Yàllaay séereer ñoom ñi dese woon nga xam ne... Amna ci ñu tuubagul ñu dese baat yoy, wolof amatu ko ba mu tuubee ba tay... Tef-nit yi itam, Raa bi muy sàkk àddina, tifli woon na muy nit, maanaam ñoo xam ne da leen a sos ci aw loram, mooy tef-nit... Ne tëf Muy nit...  Tef-nit waxoon naa leen mooy joxe teflit ; Nuun n ci Misra itam, nuun gi, ci lu bari danga koy gis mu toj indi ag Laam (1) ba tef-nit bi ñu demee ba xamatuñu woon lumu tekki, jamono yooyu nga xam ne, ñii ni ñu daan gise ni àddina sosoon, bi ñu demee ba fàtte loolu lépp, baat bi xamatuñu tef-nit lumuy tekki, baat bi dikk nekk aw teflit. Bi mu nekkee teflit, ngeen gis maanaa mu njëkk ma dal di réer ; Boo delluwaatul bu wóor ci làmmiñu cosaanam wi doo xam fumu jóge woon. Waaye gis ngeen ko, tef-nit gii, ci la ñaari baat soqi koo: Bii  jëm ci araab, bii jëm ci wolof.                      Kon tef-nit baatu wolof bu cosaan la, dañu koo fàtte bi nu demee ba fàtte nu cosaan daan tabaxe àddina, am tefilat. Bu fekkonte ne xamunu kon lii, danuy dal di wax rekk, bunu gisee teflit, gis tefilat ci araab, dañuy dal di wax ni wolof a ko àbb araab ; Waaye tifli nanu door a gis bi! Kon ci wéetug waat yi, dana am waat yu bari yu nu àbb, waaye ci nahu bi, wolof àbbul araab baat. Araab ci boppam it, ñu ngi ko jëkk a bind ci ñatti réemeeri at, ak ñaar fukk, ak juróom ñatt ( 328) ginnaaw bu YYE juddoo. Kon muy junni at, ak juróom benni téemeer, ak juróom fukk, ak juróom benn ( 1656 ) at ba ñu dalee bind araab ak leegi sii ( 11 ). Junniy at ak juróom benni  téemeer, ak juróom fukk, ak juróom benn. Mbind mi nga xam ne moo gën a yàgg ci araab mooy mbindum buuru araab, kilifag araab gu tuddoon (12)... Bàmmeelam nu ngi ko fekk ci fu tudd En Nemaar, soriwul ak Damas. Mooy bàmmeel bi nga xam ne ci la ñu gis mbindu araab, làmmiñ woo xam ni sunu ko jàngee muy araab yii nuy wax tay. Ya ci gën a yàgg ci date bii la : (328) ginaaw bi YYE juddoo.  Kon ngeen gis itam ni ko mbindum nit ku ñuul jiitoo lu yàgg a yàgg : Bi araab bindoo ak leegi, junniy at la ak juróom benni téemeer, ak juróom fukk, ak juróom benn ( 1656 ) ; Bi làmmiñu nit ku ñuul bindoo ak leegi, juróom benni junniy ( 6000 ) at la.  ("Waaye loolu lépp demoon nanu ba mu laxasu ci sunu bopp, ba nu mel naka nit kooku nga xam ni, dafa fàtte fumu jóge, ba tax na cosaanam lu yàgg loolu lépp manatuñu ko woon a jariñoo, te mooy cosaan li nga xam ne dañu naan kii ci bokk, wii xeet a ci bokk, wii bokk ci... Wii moom nun ñépp noo ko bokk" ).  Kon leegi, bunu nee ndax sunu làmmiñ yi kon, bu fekkee lii mooy seen cosaan, te fii la ñu dox, ngeen gis kon tàmbalees na koo def... Defoon nanu ko jamono yii ma leen wax ci làmmiñ wii, nga xam ni daanaka manóo   koo xàjjale ak i wolof. Nga xam ni mi ngi mel ne tay, ni farãnse yi nga xam ne moom la daan wax ni mu deme ak farãnsey leegi yi, nii la làmmiñu Firhawna  deme, ak  làmmiñu wolofu leegi. Te làmmiñu Firhawna woowu, ci la ñu bindoon mbooleem xam-xam yi nga xam ne, moom la gereg yi daan ñakkoosi, ci la ñu daan ñakkusi ab xam-xam, ci la ñu daan ñakkusi lu nekk, lu jiitu xeet yi ci des. Kon li ñu defoon démb, manees na koo defaat. Li am moo di aw xeet bu la notee, day ràggal  sam xel, soofantal ko, ba nga defe ni  dóotul dara ! Loolu moo tax noteelu xeet ak xeet baaxul. Noteelu xeet ak xeet moo waraloon ci Misra ni ma leen ko wane woon, lé yi joxoon naa leen ko ci la nit ku ñuul deme ba ñu raxas uw yaram, ba mu fàtte fumu mas a jóge, ba tuskare. Te nit boo ko xasee àndi foofu ba mu fàtte fumu mas a dox, fàtte lu mas di cosaanam, moom ak baayima joo nos wommat a yam fu la neex mu dugg fa. Foofa la ñu ñu jaarale woon ca bi Cambyse ñëwee. Ginnaaw loolu itam ci xarnu bii nu weesu, ñu delluwaat jaaralewaat nu fi, raxas sunug yuur ba xamatunu fi nu jóge, ba lunu doonoon nu xeeb ko; defe ne lu nekk da nu koo war a sàkku ci ñi des.  Loolooy li fi newoon, ba nu xebat sunu làmmiñ ba dootunu ko jariñoo.  Teg ca, làmmiñ wi ngànnaay la, paaka la, balay ñaw nga daas ko: làmmiñ wu ñu jariñoowul, mi ngi mel ni paaka bu xomaag. Te tubaab yi bi ñu fi ñëwee, réew mi mépp dañu koo yor ci seen làmmiñu bopp. Moo taxoon ba sunu làmmiñ yi des ginnaaw. Li la daan tax a jëm kanam, li la daan tax a am loo dundale sag njaboot, ci weneen làmmiñ nga daan jaar am ko.  Loolu moo taxoon nu sàggane sunu làmmiñ yii. Waaye du caagéen ne dañoo manul woon a wax li nu bëgg a wax. Dangeen di xam ne aw làmmiñ, jëfandikukaay la goo xam ne lu am xel dem ci àddina aw làmmiñ man na koo tudd; am xel ay gàtt, aw làmmiñ gàtt! Waaye lu am xel man a dem ci àddina rekk, aw làmmiñ man na koo tudd; aw làmmiñ gàttul, nit kiy wax nag, fim xelam yam, fim njàngam yam, fi jis-jisub àddinaam yam, foofu rekk la waxam man a yam... Waaye boo demee ba sam xel gis leneen rekk, làmmiñ wi dana ko tudd.  Lu ko waral? Amul benn baat boo xam ne bii yanu nga sa maanaa ci cosaan, amul! Mooy li nga xam ne — waxoon naa ne danaa cuq tuuti xale yi... Ndax defe naa ne jàng ngeen (surtout), jàng ngeen xam-xamub làmmiñal yi...  Xam ngeen de (Saussure) wane na loolu, wane na ne amul benn baat boo xam ne tay...làmmiñ du loo xam ne tay baat yi dañoo judd rekk daal di yanu seen i maanaa. Baat bi coow luy génn ci gémmiñ kepp la! Kepp! Amul sax menn maanaa.   Ndax bu ko amoon, wenn làmmiñ ay am, kon lu jóg rekk, xel yépp nenn la ñu koy tudde. Wenn tur wi di moom. Te loolu amul. Kon, bu fekkee ne tay, tabax naa dara lu yees, loo xam ne kenn xamagul ni ma koy tudde, nu la neex man nga koo tudde; waaye boo ko ni xasee tudde buñu waxee nga ne nii laa ko tudde, nii la tudd, nii la tudd ba mu dugg ci boppub nit ñi rekk, jeex na! Loolu mooy li nga xam ne moo ci am solo. Kon li nga xam ne tay mooy waat yi, boo jëlee wolof, mbooleem li nga ne tay bind nañu ko ci tubaab, man nga koo tekki ciy wolof de doo sàkk benn baat daanaka, ba ci fukkeelu xarnu ak juróom ñaar ci ginnaaw, XVlle siecle. Mbooleem li nga xam ne bind nañu, boo jëlee mbooleem li tubaab yi bind, lu ci dul waat yi xam ne day indi garab yoy foofa rekk lay sax, walla muy indi loo xam ne seen i aaday bopp la joo xam ne aadawoowunu ko — lu ci dul waat yooyu rekk, li ci des man nga koo tekki ciy wolof.  Te waat yooyu safaan bi am na, bu ma nee (kàdd) tubaab bi manul a tekki (kàdd).ci tubaab ndax amuñu ko; amuñu ko dañu koy sàkkal turu latee (Latin). Bu nee [new] amuñu ko; bu nee (sapin) awma ko noonu la. Waat yooyu nag boo ko tegee fële, xam ne ñoo lëkkaloo ak taw bi, ak ndox mi, ak réew ma, waat yi nga xam ne ñoo lëkkaloo ak réew mi, boo leen dindee, li ci des, lépp loo xam ne tubaab bi bind na ko ba ci... fukkeelu xarnu bi ak juróom ñatt (XVIII) — ba ci ñoom VOLTAIRE ak DIDEROT — lépp man ngeen koo tekki ciy Wolof te dungeen sànk benn baat, man ngeen koo tekki ciy pël te du ngeen benn baat. Amul!  Kañ la nuy tàmbalee sàkk ay waat (baat)? Bu nahwu [=nos-wax/grammaire] bi. Li sunu nahwu man, ñoom tubaab buñu defee ag taxam seetlu duñu ko gëm. Kon sunu nahwu mel na ni sax li mu man a indi lépp seen bos manu ko. Waaye làmmiñ wu ne man ngaa wax li ci àddina lépp. Noonu la làmmiñ bindoo. Kon, li làmmiñu tubaab ëppalee sunuy yos mooy waat yi nga xam ne dugal nañu leen ci ñaari xarnu yii mujj — yi ci des ginnaaw yii. Maanaam ci fukkeelu xarnu bi ak juróom ñent (XIX) ci la xam-xam tàmbalee am dëgg-dëgg. Doole jiy doxal lu nekk, ci la ñu not itam cóolool, ci la mbëj-xëcc am, ci la mbooleem xam-xam yi...doxaliinu biddiw yi, ni biddiw yi ajoo ci asamaan ak àtte yi leen di doxal, ni àddina tabaxoo, loolu lépp ci jamono jooju la génn, ñu sàkk yeneen i waat yu bees yu ñu ko tudde. Waat yooyii mooy yi ci bees. Ci benn xarnu la yam ak bii xarnu nu nekk tay, muy ñaari xarnu[...waat yi tubaab yi sàkk, ci ñaari xarnu yu mujj yii, làmmiñ wi xam-xam bi juddoo; waat yooyu ñoo nekkul ci sunuy làmmiñ te waaw yooyu sàkk leen du dara ci nun.   Danuy samp ay kureel yoo xam ne, baat bu ne dañu koy méngale ak moroomam. Loolu boo koy def tay, dafay mel ni tay, liggéey la bob dafay jafe — dëgg la jafe na ndax laaj na liggéey bu bari. Waaye, am nañu foogoon ne tay — ndax loolu lépp dañu leen dul woon wan — am na, nun ci sunu jamono, ñi ma maaseel, amoon nañu ci dem ba [université] daara ju mag ji – ndax daara yi dañoo tegaloo : ju ji ak ji ci diggante ji ak ñatteel bi — ñu foogoon, ndax maneesu leen koo jàngal rekk, ne sunu làkk yi amul nahwu, maanaam amuñu [grammaire], ndax nahwu bi maneesu koo bind, kepp. Gis ngeen fi umpale tollu! Uuŋ! Kon, ba foogoon nañu ne làmmiñu tubaab yi booleem jëlee bisub tay, di leen naw, fàtte fi ñu jaar yagsi...fii tay dangay daal di xeeb sa bopp, waaye boo fàttalikoo fi ñu jaar, nga xam ne làmmiñ wu nekk man na faa jaar. Fàttalikuleen ne tubaab yi ci seen bopp, latee [latins] da leen a ko [coloniser], da leen a notoon ñoom ci seen bopp yitam, ba moom leen, ba yóbb seen férféraan, ba ñu xeeboon seen bopp... Seetleen li [César] daan bind ci [Gaulois] [=saa-Góol] yi, lu nekk daan na ko wax: (Gaulois) fi dàq a toppandoo, loo leen wan rekk dañu koy toppandoo ; mayuñu leen woon ñu man a sàkk. Gis nga ki nga xam ne moo lay not, du la may nga sàkk, da lay xañ xelum sàkk ; day bëgg a royloo xam ne sii mooy sab sirru ; mooy sa mbóot, da koy roy ci bindam, da koy roy ci jëfam , da koy roy ci ni ngeen di jëflantee ba nga xeeb sa bopp.  Loolu la César daan bind ci Gaulois yi ne , dara, ñoo fi dàq a toppandoo!  Làmmiñi (Gaulois)  juróom fukki waat la ak juróom ñatt (58) moo ci des ci farañsey leegi yi, juróom fukki waat ak juróom ñatt. Lateŋ naan na leen, naan na leen ba dara, dara desu ci lu dul juróom fukki waat ak juróom ñatt, moo des ci làmmiñi (Gaulois) ci farañsey leegi...   Kon foofu la ñu doxoon cig notaal. Ba tax na, ci atiy diggante bi ñu tudde (moyen-âge,) bi ñu ci tollee , tubaab yi dañoo xeeboon seen bopp, seen làmmiñi bopp yii nuy naw tay, fàttalikuleen ne ñu ngi ko tuddee woon ñoom làmmiñ yu fooyooy yi, làmmiñ yu amul solo yi , boobu farãse mi ngi tudd làmmiñ wu amul solo, almaa ngi tudd làmmiñ wu amul solo, àngle a ngi tudd làmmiñ wu amul solo, españool a ngi tudd làmmiñ wu amul solo , lu tekkiwul dara ! Tekkiwul dara ci boo ko dendelee ak latin.   Ba tax na, mbooleem xam-xam bi nga xam ne sii tubaab yi dajale nañu ko ci janomo jooju, lépp ci latin la ñu ko delluwaat bind. Jamono yooyu araab yi ñoo indiwaat (civilisation) bi, ñoo indiwaat xayte gi ak nite gi, ñoo ko indiwaat ca Espaañ, waaye bi ñu koy indi, dañuy fab téere bi dendale ab araab ak ub yawuut. Ñu fab téere bi ci (grec) ci araab, tekki ko ci làmmiñu Españool, ñu delluwaat koo tekki ci latin. Noonu la ñu ko daan defee, ndaxte, làmmiñ wi nga xam ne ci lañuy dox muy Españool, jarul sax jàng ! Ba dañu koy tekkiwaat ci latin.   Mbooleem ñi amoon xam-xam ci Órob gépp , ci latin la ñu daan bindante . Ba ci xarnu bii nu génn, GAUSS, nga xam ne man nanu ne moo doon garmib matematig , GAUSS mbooleem téereem yi mu bind yépp dégg nga  ci latin la ko doon bind. Jomboon nañoo bind "science, science" kenn waru ko woon bind ci làmmiñ wu fooyooy wu mel ne Farãnse, walla wu mel ne Àngle, walla wu mel ne Españool . Kenn daawu ko ci def... Fukkeelu xarnu bi ak juróom ñent yépp fableen téere yi ci làmmiñ woowu rekk la ñu ko daan def , fàttalikuleen ko.   Waaye xam ngeen ne bi ñu tàmbalee di génne ci ati diggante bi, bi ñu ñëwee ci fukkeelu xarnu bi ak juróom benn (XVl), ci la RON SARD dal di tàmbali, ñu ne ñoom kat sàkkal nañu, dañiy sàkk it kureel goo xam ne mooy kureel gi ñu tuddee «Dëlloñ ja»(13) mooy  Cercle de la pléiade , kureel gu ñu tuddee Dëlloñ ja, ñu dajaloo: ñu ne daal, làmmiñu mbooloo mi daal jar naa jàng; latin baax na , waaye ñoom dañuy bind ci làmmiñu mbooloo mi.   Leegi, seetlul jamono yooyu ,mbooleem way yi ñu mas a way ci ay latin la ñu ko daan bind, mbooleem luñu mas a way ci latin fàtte nañu ko leegi ! Mi ngi ci kàggu yu, kenn dootu ko xool.  Li daan way, li Du BELLAY daan way, foofu la làmmiñu tubaab tàmbaliwaat di seqiku, di màgg, di yagsiwaat , mu jaral nit ñi ñu jëlaat di bind. Nii ngeen di def tay jii, lu mel nii ngeen def tay, moom la defoon , ci jamono yooyu, ndaxte làmmiñu tubaab dafa fooyoon dégg nga ba jaralu leen sax ñu jàng ko, ndax rekk noteel ga leen latin yi notoon ca cosaan, ba ci jamono yooyu mi ngi nekkoon di leen ngaañ... moo jëkk a taxaw ne daal, leegi kenn dootul àtte ci àttewaay yi, ci maanaam pénc yi, fi mbaxana mi meññem laar, kenn dootu fa àtte... ci ay latin. Suñu fa deeti àttee dinañu ko wax ci làmmiñ woo xam ne danga koy xam, ndax dañu la daan àtte ba ni la war nañoo dagg sa baat te doo xam...  Yooyu yépp, kon ngeen xam ne li am solo moo di delluwaat  kuñu mas a jaarale foofu, kuñu mas a not ku nekk jaar nga fii .  Irlandais yii tay di xeex ci Ànglteere, Àngle yi yóbb woon nañu leen ba ñu fàtte seen uw làmmiñ , ba nga xam ne mbooleem jàngkat ya, ñoom ñépp fàtte woon nañu seen làmmiñ, ku judd rekk ñu nàmpal ci àngle , ku juddu ñu nàmpal ci Àngle, ba ñoom ñépp ñu fàtte seen làmmiñu cosaan.    Waaye bi ñu demee ba gisaat senn bopp ba nar a bëre, ba delluwaat nangu seen bopp, dañoo delluwaat ca biir kàggu (14) ya, jëlaat nahu yi , di jàngaat seen làmmiñu bopp ba man ko , delluwaat di ko jàngal seen i doom. Noonu la Irlandais yii ngeen gis defoon , waaye demoon nañu ba ñoom ñépp, mbooleem ñi ci jàng, fàtte woon seen làmmiñu cosaan. MONTESQUIEU moo wax ne xeet buñu ko notee , lu noteel nga tar tar tar tar, li fii ak fàtteegul làmmiñam rekk, bu yaboo yaakaaram bañ a tas. Waaye bu fàttee aw làmmiñam, loolu bóli gu dagg la. Kon ñu ñëw kon ci fi may mujjee... ñu bari dañoo defe ne waati tubaab dafa leer nàññ , dafa leer nàññ , booy wax ciy tubaab dafay leer nàññ, te booy wax suñu làmmiñ yi du leer , sam xel day mel ne ay jargoñ ñoo ci lënd. Te safaan bi mooy dëgg.  Boo jëlee tay làmmiñu jàmbur di ko jàng, njëlbeen gi, waat yi nga xam ne ñoom ngay jàng, waat yi day mel ne der wu teref moo leen. Ëmb, der bu teref boo xam ne bii waat yi duñu xooju dëgg-dëgg ci yuur gi, duñu xooju dëgg-dëgg ci xel mi ba xel mi man leen jariñoo ni mu leen war a jariñoo.  Xel mi du dal di not ci saa si làmmiñu jaambur ni mu ko war a note, ba dal di man a jariñoo li ci nekk, wax ji ëmb.        Kooku, làmmiñ wi nga nàmp rekk ci nga ko mañ a jële. Moo waral bu jëkk a jànge ci làmmiñ wi nga nàmp di gëstooti, loolu lay jariñ. Waat yi, dañuy dal di def cëmbëx ci biir xel mi, mbaa ci yóor gi– benn la. Bu ko defee dañu ciy seey, log ba ca yax ba. Loo xam ni lii am na njariñ yuur gi ak xel mi dal di koy jariñoo ci ci saa si not làmmiñ wi, not baat yi, xam li mu ëmb lépp !   Te waati tubaab, li ci ëpp lépp dangay dem a dem ba ca kanam sax, nga door a defe ne xamoon nga li baat bi ëmb, te fekk ne xamóo ko woon, ndaxte képp kat, du làmmiñ wi nga nàmp. Ndax  kepp, der bu teref boobu ma leen di wax, ne der bu ko ëmb la, der boo xam ne du senn, ak lu teref teref du senn. Baat bi dafa nekk rekk ëmb ci biir xel mi, waaye lu ci ëpp lépp seeyu ci. Ba la ciy seey, ñaare mu yàgg...   At yooyu nga xam ne nag moom la baat biy nekk door koo seey ci biir xel mi, at yooyu la ñu leen bëgg a wàññi. Moo tax ñu ne jànge ci làmmiñ wi nga nàmp,  na mu man a def am njariñ. Te dananu ko gis ci xale yi nga xam ne tàmbalee nañu ko ci ñoom: buñu demee ba ñu am ñaar-fukki at, ba àgg fim xel di sàkke, ñi nga xam ne ñoo jaaroon ci seen làmmiñu ndey, jàng ci xam-xam ñooy gën a bari ay sàkkkat. Li nga xam ne mooy li am solo,  moo di xam waat yooyu ni mu leen di jariñoo. Dañoo defe ne baati tubaab dañoo leer, sunu waat yi dañoo lëndam. Waaye li leer moo di wax ji nga xam ne moom ngay méngale waxtu wu nekk ak baat bi, di ko déege ba ni mel... Suma tëbee ne: ellipse, ellipse tekkiwul dara ciy ti. 19/32 laa tekkiwul, dara nga. Moo di, ellipse mi ngi tekki ci tubaab «yées»; yées, nga ne lumu yées? Mu ne yées nag mbege. Yées, nag mbége. Gis nga,  wax ji sax àggul...   Ellipse, yées na mbege,  waaye àgguñu ca sax. Kon nga xam ne baat boobu tekkiwul dara. Li nga xam ne moo tekki dara moo di saa yu ñu bindee ellipse nee nañu yées mbege moo di rëdd wu tëju bi nga xam ne, moo di ndëng wu téju la, dafa tëjuwaat ci boppam – wi nga xam ne wii am na ñaari tomb yu ko diggu,  ñaari tomb yu ko biiru yoo xam ne ay xal la nu leen tudde: Mooy « foyers: FF;».  Kon, yées mbege mooy ndëng wu tëju wi nga xam ne wii am na ñaari tomb yu ko diggu,  yoo xam ne buma jëlee benn tomb ci moom – ... moom mi nga xam ne mooy yées mbege – tomb buma ci jël suma nattee ab digganteem ak ñaari tomb yooyu ko biiru, dayo bu...                   Sax la, buma leen boolee. Maanaam, buma nee miim ak faa.. buma ko boolee ak miim ak faa nàngam, dafa  sax, dayo bu sax la, bu dul toxu la. Dañu leen di jàngal luy dayo bu dul toxu. Yooyu, kon, wax jii nga xam ne saa yu ma nee yées mbege rekk nga xam ne mooy baat bi nga xam ne ëmbul dara daanaka, buma taree lii mu dal di tàmbalee leer ci samam xel. Dangeen ko jàng ayu-bis, mu mel naka seen um xel jargoñ a ci lënd. Bu ngeen ko fàttalikoo, bu jëkkoon ba ñu koy sañ, leeg-leeg sax bu baat bi... bu déggin wi yeexee dugg... ndax... lii moom la ñu tudde dégg baat. Dégg baat moo di tabax wax joo xam ne jii manees na koo tabax ci làmmiñ wu nekk, ba mooy tax baat boobu dootóo ko man a jaawale ak beneen ci mbooleem li nga xam ne lii moom la xam-xamu xayma ëmb. Kon, bu jëkkoon, bu fekkeente ne seen um xel dafaa mas a lënd ba mu yàgg, dangeen di fàttaliku ne dañu daan gunge waat yi ak kàcciri. Booba, dañu daan siime kàcciri, baat bi dal di dugg ci saa si; waaye yooyu yépp kenn sañatu ko. Loolu, da daan dugal... da daan tax… naare muy jàng. Waaye terewul bu nit ki yeexee xam itam, déggin wi muy dégg waat yi mooy mujj wax ji leer, mooy tax wax ji leer. Bu fekkee yaw dangaa jëkk a jaar ci daara joo xam ne dañu lay jàngale ni ñuy waññe, nga ñëw ci daaray ñaareel ji ñu jàngal leen xeeti xayma yoy yemaay yii yépp dégg nga ba mu leer ci seen um xel... Parabole moom itam loolu la tekki... Parabole mooy lu dul ub tëmb, maanaam tëmb bu tëjuwul, lu dem ba bëgg a nekk tëmb te nekku ko; hyperbole mooy lu ëpp ub tëmb. Loolu yépp, gis ngeen ko, lu ci nekk dafa am déggin woo xam ne... dañu koy joxe, wow déggin wi kepp, wax jooju ngay tari mu ànd ak baat bi, a a.i-lno ci sam xel nga xam ni boo neetee nàngam rekk, boo taree baat bi dal di jis mbege gi, dal di gis rëdd wi ni mu mel - lool mooy mujj leer ci sam xel.  Bu ko defee, fu jaare la ci mbooleem daara yi ñu la war a jaarale ba boo yegsee ci daara ju mag ji lii lépp fekk na nga weesu ko, leneen luñu la jàngal itam nga xam ko. Loolu mooy fi nga xam ne fii fi la nit di dox. Moom la ñu jot a def ci làmmiñu tubaab, te jotuñu koo def ci sunu làmmiñ. Kon, sunu xëyee ci genn ngoon bëgg waat yooyu yépp dal di dugg ci seen um xel te duggagu ci, du dal di yombe noonu, waaye gis ngeen yoon wii ci la tubaab yi jaar, bee yagsi fi mu yagsi. Te loolu, noom ci seen bopp, nii nu xeebe tay sunu bopp, xeebe ko sunu làmmiñ, xeebe woon nañu ko seen làmmiñi bopp. Kon, mboolem li nga xam ni tay guddi na, maa ngiy gaawantu jeexal - mboolem wet gi nga ne tey mooy xeetu xayma yi, xam ngeen Ne am na tay jàngalekat bu mag bu tudd Saxiir Caam, bub mi ngi koy toppatoo ba gii wet dootuma ci wax dara... Bi ma njëkkee taxaw di wane ne ay xam-xamu màndaxe, niki xayma yi manees na koo def ci sunu làmmiñ yi, booba, 1947 la... Leegi kon xaynaa ba mi ngi ci loxoom Saxiir Caam.  Kon googu wet dootuma ci wax lu bar. Mu des... Li ma bëggoon moo di ay Saxiir Caam judd, ci wetug càkkeef gi, ñoo xam ne li Saxiir di def ci wetug màndaxe, ngeen di ko def ci càkkef gi. Càkkeef gi, mooy nekk gi, àddina ,sayiirus àddina, bitti bi; àtte yi nga xam ne nii mooy doxal àddina, mooy doxal sayiir; ni ñuy jógee ci suuf bay dem ca weer wa; ni suuf si tabaxoo; ni asamaan yi tabaxoo; ni àddina tabaxoo, ba àddina sosoo ak leegi, ni mu tabaxoo ci sayiir ak àtte yi nga xam ne ñoo ko ëmb, moo xam dangay wàcc, wuti li nga xam ne moo gën a màgg ci àddina ba ci biddiw yi; walla dégg nga dangay yéeg walla dangay wàcc wuti suuf; baa dangay dem ba xareeful; xareeful woon yi ak saali xareeful woon yi. Loolu léep, lu ci nekk manees na koo wax, manees na koo toppatoo. Li nga xam ni moom la nu amagul te war koo am fi saa si moo di ay jàngalekat yii fi nekk dégg nga di xale yu ndaw tollu ci seen digg doole, dégg nga fableen seen i wakkan wékk ko ci ak ëkk, te def liggéey boobu. Man, jot naa cee def lu bari, waaye ngeen dund doyul... ndax war a man a sottal liggéey bu mel noonu... War ngeen koo def itam ci jàngu yaramal yi niki chimie, baat bi ci nun la juge woon moo doo kémit bi ma leen waxoon, kon nag noo ko abal àddina, du ko sànk.  Kémit Egybtiense, ñoo ko dàqoon ku nekk ci àddina. Ba tax na baat bi moo mujjoon di tekki seen réewum bopp; baat bi moo joxe chimie, kimiya moo joxe chimie. Kon baatu chimie, seen baatub làmmiñu maam la... Àddina ka ni luy doxe, mbooleem àttey jàww ji, jaww ji ak dàkk gi ni ñu deme, dàkk gi ak daara ji ni ñu duggantee, mbooleem xam-xam yooyu amul ci daara loo xam ni nii maneesu koo wax ci wolof. Tolloon woon nañu ci jamono joo xam ni jii, dañoo defe woon ni jaww ji dafa mel na rekk ndab loo xam ne lii dafa ëmb daara ji te jotewul ak moom dara.  Xam ngeen ni, bi ñu demee ba xam-xamub kajuteef dikk, EINSTIN taxawal ko, ci la ñu dem ba xam li dàkk gi jote ak jaww ji; baxam itam dàkk gi, di yàggaay bi, ak jaww ji ci seen bopp li leen lëkkale, ñoom ñaar itam ñu xam li leen lëkkale ak daara ji nga xam ni moom la ñu ëmb— te ci jamony NEWTON dañoo defe woon ni jotewuñu ak daara ji ñu ëmb daara... Yooyu yéep luñu man di jàngale la, di ko man a leeral ba nit ñi xam ko. Xam ngeen ni tey bu fekkoonte ne suuf sii nii mu taxawe ci maanaam, niral leen li may wax noonu, ci ni nga xamante ne nit ku nekk ak fa mu tollu ak na muy doxe, na la jamonoom di doxe, na la jawwoom di doxe itam. Bu fekkoon te ne tey jii dañoo fab ay dugal leen ci benn korba (15), ñu dugg ci benn korba bi, te ñu am ñu jàpp ne, xam-xamub suuf àgg na ci ñu man a sànni korba boobu muy doxe gaawaayub leer  du àgg ci gaawaayub leer sax ndax bu àgge ci gaawaayub leer dootuñu dee, dara dootul soppiku, kon dañuy génn jamono  waaye ñu dem ba jub gaawaayub leer; ñu ngi ci biir korba bi, korba yii ñuy sànn ñuy dem ca weer wa di dikk... bis buñu manoon a xiibal korba boobu, ba mu dem ba nga xam ni bii dem na bay mengaloo ak gaawaayub leer  te àggu ci, korba boobu di dox ña ko yor bekk ci biir, di natt seen jamono; ñoom ñi ngi yor lu mel ni nattukaayu jamono yi nga xal ni moom la ñuy yor, niki montar bii ma yor ak lépp loo xam ni moo may wan fu waxtu wi tollu, ñu yore seen nattkaayu waxtu di natt waxtu yi di natt. Bis yi buñu nattee ba ne natt na ñu juróomi at, dellusi ñoom tàggoo na ñu ak suuf, nekkatuñu ci suuf. Nun noo ngi natt noo ngi yor sunu nattkaayu jamono, di natt yaawaay bi ; ñoom dem na ñu, ñu ngi suux ci jaww ji, di natt seen jamono ba ñaari at ak genn-wàll, (2,5) ñu natt ko— dégg nga dégge nga ci ni ñuy natte ak ni seen ñëwee dinañu fekk suuf bijjaaw, seen i sët bijjaaw. Dinañu fi fekk seen i sëtaat, fekk ñoom ñi ngi toll kepp bu fekkee nit ki mi ngi fiy jóge ci ñaar-fukki at ak juróom (25) booba moom, dinañu dellusi am fanweeri at (30) fekk fi seen i sët ñu bijjaaw, seen i sët la ñu fiy fekk ndax seen i doom dañuy dee sët ya ca tegu dee ba sët bi ci des ñu fekk ko mu bijjaaw...  Kon gis ngeen ni jamono deme kon, buñuy wax yooyu yépp warees na ko man a andi ba mu dugg cim xel, ba ngeen xam dëgg-dëgg ni  àddina tabaxoo, ba ngeen xam itam li ci di ay kéemaan, paska lu la xam-xam wan ci lu leer, di na la wan lu ni tollu ci lu lëndam, lu leeragul —dégg nga koo xam ni dina doy kéemaan. Ngeen xam mbooleem li ñu tudde... ni biddiw yi juddoo, ni ñuy tàkkale seen i kàttan lakke seen kàttan géep, ba kàttan gi jeex, ni biddiw yiy rëse, ak bu ñu rësee, fi ñuy jaar fépp, ñëw ba nekk biddiwu sëfatul, sëful; jóge ci dem ba nekk biddiwu pax mu ñuul; ndax àddina soosu day walbatikuwaat, dellusi ginnaw, di tàngaat ba àddina tukki, ciw tàng, walla àddina day nekk rekk ba tàwwiku, nu miy def fi mu nekk, ndax fii nu tollu àddina day tàwwiku, day tàwwiku rekk, amul doole joo xam ni jii, man na koo delloosi, ba mu dellusiwaat ci boppam. Kon àddina day dee ci ab sedd.   Yooyu yépp foofu la xam-xamub bitti bi tollu yaneen yu ni deme, amu ci lenn loo xam ni maneesu koo wax, ci ay wolof, jàngale ko ci, ak làmmiñ yi ci des yépp…        Mboolem li nga xam ne sax mooy xeet yi, lépp la ñu ci man waxi Sciences, ci xam-xam, waxuma ak li nga xam ne lii mooy xam-xam bi tukkee ci nit. War ngeen a tàmbali di bind ci làmmiñ wi, di ci taalif, di ci way, di ci wesar, di bind di wesar, di bind di taalif; dangeen di xam li wuutale taalif ay way ak li ko wuutale mbindum wesar. Dangeen di sàkk jëmm, taalif jëmm la joo xam ne danga koy tabax ci biir làmmiñ wi; du jëmm joo xam ne man nga koo laal nii, waaye jëmm ji fés na tabaxu, ndax te baat bu nekk ma nga nekk fa mu war a ne, te bu fa jógee rekk am lu rës, mu ànd ak rafetaayu boppam boo xam ne bii mooy tax mu des fi ba fàww !  Yooyu yépp dingeen ko man a def ci làmmiñ wi nga ne moom ngeen nàmp. Ngeen teg ca sax rafetal, xam-xamu rafetal bi nga xam ne moom la Yàlla tabaxe àddina sax: loo xam ni jàkkaarloo nga ak moom tay, di ko xool, mu rafet ci say gët ba nga ne kaar, lim bi nga xam ne moom la ko Yàlla tabaxe boo ko jeexee danga ko ci gis. Yooyu yépp miin ngeen koo jàng, loolu lépp luñu man a wax ci Wolof la, maanaam xeetu "esthétique." Yooyu yépp xam ngeen ne lim boobu moo di bii: 1,618. Lim bii mooy lim bi nga xam ne boo xoolee moo xam ab xarkanam la, moo xam ab tabax la, moo xam loo xam ne lii mooy yi nu ma doon won tay, "oeuvres d'art" yi ngeen ma doon wan, loo xam ne xool nañu ko ci te mu bindoo bind boo xam ne bii am na ci càkkeef bi, ba nga xool ko ba mu rafet ci sa bët ba nga ne kaar, soo ko ëmbee ci ñeenti kon boo xam ne dafa am ab guddaay ak ub gàttaay ëmbeel bi, wax naa leen ni ñuy ëmbe. Boo jëlee kon ñenti kon yii nga xam ne dafa am guddaay ak ub gàttaay.. boo tegalce seeni guddaay AB, teg ko ci AC mu jox la dayo bi, ba fàww : 1,618 (16). Noonu lay deme. Boo jëlee nopp bi rekk, boo jëlee bakkan bi nii def ko ko, muy noonu! Boo jelee bët bi ëmb ko ci itam , boo leen tegalee mu joxaat la lim boobu. Boo fabee jóolooli yi (17), ni jóolóoli yiy màgge ci àddina, ni leen Yàllay di màggale nii, boo jëlee bu ndaw bi teg ko ci bu mag bi itam - ni jóolóoli biy màgge - ba tay benn la; lim bii la lay jox... Kon, mooy lim bi nga xam ne moo nekk ci àddina te mooy lim bi nga xam ne moom lañu tudde.. dogub wurus:  Lim bii, Misra a ko njëkk a feeñal, Grecs yi ëndi ko, Renaissance ci bi tubaab yi delluwaatee dekkal ko cib xam-xam: cathédrales yi, boo gisee dégg nga jëwal cathédrales yi ni ñu ko tabaxe, yooyu yépp, lu ci nekk, boo ko jëlee lim bii nga ciy fekk. Boo jëlee itam nataalub MICHEL-ANGE, walla nitaalub Léco-nard de VINCI, walla nataalub moo xam baneen kile... kuy jëfandikoo mbooleem lu rafet la ci àddina, boo leen jëlee itam , pentuur yi nga xam ne def nañu ko, nataal yi fu def, soo leen defee nii ma wax, boo leen jeex ce, cambar leen, ne ma ko wonee, kon itam lim boobu ci ngay delluwaatateeti, mujj ci, moom ngay delluwaat gis (18). Yooyu yépp kon mu wan leen ne Wolof man naa feeñal, manees na cee jariñoo, mboolem loo xam ne tay xeetu xam-xam la, te tubaab di ko jariñoo, moo xam ci xam-xami càkkeef gi la, moo xam ci xam- xam bi nga xam ne day tukkee rekk it ... ci birub nit - dégg nga ci la... Amul wenn làkk ci àddina woo xam ne sa baati kese yi nga judduwaale rekk ngay jariñoo. Boo jëlee farãse, màngasiin magasin araab la, miskin mesquin, araab la, amiral araab la, algoriuhme araab la, araab la; baat yi yépp. tubaab da koy jariñoo, te cosaanu araab la. Am na waat yoo xam ne ñu ngi jóge ci yeneen làmmin dugg nañu ci farãse itam... Téere bii mooy liggéey bi ma def ak mbëggeel ngir dellu tuuti ci teraanga ji ma jotoonci biir Wolof yiIndiwuma lu beesDama dajale rekk léebuy wolof yi nekk ci yeneentéereTéere yooyu, lim nañu leen ca mujug téere biiAm na ay léebu yoo xam ne niñu ko waxe wuute na ci yenn diiwaan yiNoonu, dugal nañu léebu yi ak seeni wuuteci téere biLéebu bu nekk bind naa ci ban téere laa ko jëleMooy lim yi nekk ci diggante xala yi.Ñaata ci téere yooyu ñu lim ci muju téere bi (maanaam téere yi léebu yi jóge) boolenañu ab léebu man nañu wone ni léebu boobu siiweMaanaam, su ñu fekkee ab léebuci fukki téere, léebu boobu moo gëna siiw léebu bu nekk ci benn téere kese.Léebu wolof yi ëmb nañu xam-xam ak ràññee yu bareXeet yépp man nañu jàng lubare jaare ko ci léebu wolof yi, ci lu jëm ci luy baax ci nit ci kaw baaxi maam –maanaam diggante nit ak mbokk, ngor, jom, faayda, teraanga, sutura, sago, muñ, fit,njaambur, maandute ak ñoom seenXalaas, ngor wàññiku na lool ci Senegaal rawatinaci xale yi Xëyna téere bi man na fanq ag wàññikoom te denc xam-xamu maam yangir jamono yiy ñëwMooy sama yéeneYal na la Yàlla barkeel, yaw mi jàng téere bii.Musaa Saar (mi tudd itam Richard Shawyer)Aar moo gën fajAawo, aw la tuddAawo buuru këramAaye na, aayeetul keroogAb dag du bëgg moroom maAb lonku, daar a ca gënAb yeel bu ëppee ab lupp booba jàngoro rax na caAbb delloo la santÀbb, delloo ca gënÀddina ak li ci biiram jarula xiirook a õaayooÀddina, ànd bi géléem laÀddina daramba laÀddina du cere, waaye dañu koy laaloÀddina du cere waaye lu mata laalo la.Àddina du cere waaye dees na ko laalo.Àddina du daraÀddina du kër, xaarukaayu dee laÀddina du lijjantikuCa xeexub Badar la lëje woonÀddina gudd nab tankÀddina jigéen la, ju fu mu tollu, mu ngi ëmb te kenn xamul lu muy jurÀddina, kendandoo laÀddina kenn defaru ko ci benn fanÀddina këru naxekaay laÀddina li muy yaatu-yaatu, ñaawaay a ëpp wóllare taarÀddina mor yowÀddina, ndoxum joor la ; buy taa, mu ngay õiis Àddina Njéeme la tudd, sant BaÀddina njoowaanu golo la, garab gu nekk lay wékkuÀddina ñett a ci gën : àjjana biti, ak weerteewlu ak mëneek say dëkk, ak kula gis bëgg laÀddina ñett a ci gën, am a gën, man a gën, xam a gënÀddina, ñett a ci di yóbbal : ab xame, ab taar ak mbuusÀddina ñett a ko jàpp : saxle, gub sax bi, ak sax mi Àddina ñetti fan la, démb ñoom baay, tey ñun, ëllëg sunuy doomÀddina potu ndaa la, ku naan jox sa moroom mu naanÀddina, reenub ñàmbi la, kenn xamul fu muy dammeÀddina weeru koor la ; feek jant sowul, juubu du weesDund gu jeexagul, weeru koor la : juubu weesoogu caKoor gu jant sowagul, juubu weesoogu caÀddina wori neen laÀddina yagadeete la, koo ca gis ngaa ndëndam, mu ko tëggal ; noppam neko : yàggleelÀddinaa neex ba ku dee, ñu bàyyi laak say gëñÀddinaa ngi ci sunu kanamÀddinaa tëradiÀddinam xel, gën jamonoy bëtÀddinam xel, jam na gëtÀddinay gët, jamanoom xelÀddiya ak moyaal, loo ci lekk, boo géexee, mu reesAg mbokk, dañu koy dox, mbaa ñu wax koAg roy-dàq a fi yéesAk lu nar teela xéy, bu dëgg gontee, jot koÀkk àkkum gaynde, song songum bukki Alal fajul dee, gàcce lay fajAlal du faj dee, gàcce lay fajAlal joo gis, alaa ka fa baAlal yu bare, yaram wu wér a ko gënAlalu golo : ca lex baAlalu jaambur ba la sant Alalu jaambur ba fa la sant Alalu ku sàggan, ku farlu moo koy jariñooÀllaaxira bopp du fa doxub joorAlxamdulilaay ju àndul ak coono, amulAm bukki yomb na, waaye bukki buy xalam a jafeAm : gore, ñàkk : goreAm joo gis, indee ciy tegu“Am léegi” a gën “daa am ci kanam”Am na baat bu doonte xexer, nga daloo koAm na bukki bu õexalul, te jégéñ kërAm na i bët yu gëna réy as gémmiñam“Am naa géléem ca Gànnaar” yomb naa wax, Am naa géléem ma nga GànnaarAm ndaa, toj ndaa Am nopp yu firéeku, taxula am dég-dégAm réew, su fa lingeer dee fecc, ku fay woyaan doo rusa yaõasAm saxul, ñàkk it saxulAm soow dina ëppela bare, wande du ëppela weexAm xaj moo gën, am nitAm yàlla yàllaay Buur, Naak yàlla yàllaay BuurAmuloo salaamaalekum, amuloo fanaan leen jàmmAna golo aka xastey daar-daar ? Ana goloo ka xastey daar-daar ? Ana golo aka xaste ay daar-daar ? Ana golooka sàngoo mbàjj bay taamu nimoro diis ? Ànd ak filiks fetal damel, ànd ak damel fetal filiksÀndandoo sag maas, diir koo yemal mbaggÀndandook say maas, diirook koo yemal i mbaggÀndook waa new, waa dugóor raw laAndulook waa ndugóor yi, te waa nëw yi raw nañu laAñ ci, te bu ci reerArdoo néwi, ñu tup MalalAs gor dina dugg ciy naxamAsamaan lu mu taw-taw suuf àttan koLu asamaan taw, suuf mën na koo dékkuLu asamaan taw-taw, suuf dékku koAsamaan moo di buuri mbaarÀtte bor ak feyÀtteb bor, fayAw doj du yàgg géej ba tax mu doon aw jënAw fas, manees na koo wommat ba cim ndox, waaye naanloo ko te marul,maneesu ko Manees naa wommat fas ba cim ndox, waaye maneesu koo naanloo teneexu koAw naaru-góor lu mu mëna mëna daw ñu bàcc ko ab yarFasu naaru-góor, lu mu mën-a-mën daw ñu làbbili koLu naaru-góor gaaw-gaaw, fàww ñu làbbali koAwma ginaar siiru sikk ma duma ci fekkAy du weesu baay dee naAy du yem ci boppub boroomAy du yem ci boppu boroomamMusiba du yem ci boppu boroomAy wax yu bare, du may lu ñu lekkAyi waay jàmmi waayBa béjjéni kuuy di lëõaaru, mag ñaa nga fa woon, te mënu ñu ca woondaraMan maay béjjén, bi may déng mag ñaa ngi fi, dañu cee mënuldaraBéjjénum xaaf ba muy woñaaru, mag ñaa ngi fi dan cee mënuldaraBéjjénu xaaf, ba muy màgg bay wëndéelu, booba mag ñaa nga faBa feneen amee ba-tey, kenn sonnatulBa mbott bëggee tollu niw ñay, daa funki ba toj te sottiwulBa nga déggee mbott mën nam ndox, ma ñu baxal taxul ñuy waxMbott mën na ndox, waaye du mu tàngMbott a gëna bëgg ndox, wànte mu tàng bokku caBa nga séenee ron, ron a la jëkka séenBa nga laata séen ron, ron a la njëkka séenBa ngay séen puj, puj a la jëkka séenBaadoolo, boo ko nee kaay jël sa teraanga, mu bañ, danga koy joxtoroxalamBaadoolo bu bañee liggéey, bañeek mbokkamBaadoolo bu ragal naaj ragal na njariñamBaadoolo bu bañee naaj, bañ nak mbokkamBaadoolo, ci buntu néegam lay tawteeBaadoolo dafay yemale bëgg-bëggamBaadoolo du ne moroom ma : “jógal, ma toog !”, waaye bu jóge mu toogBaatu dëgg yomb naa xamBaax ak bon, loo ca mana nëbb dafa wóorulBaax alalu Yàllaa : xarit ba la koy joxBaax ci sa alalBaax du taxa ñàkk i noonBaax ndey, baax baay, baax ci bopp a gënBaax sabaarub dugub la ; fu ñu ko fabe, ay fepp ruus faBaax yàggBaay, wékkukaayu yëre la, buy dem yëre bi ci gën lay solBaayo bu fattalikoo soxorJirim, bu fàttalikoo, soxarBàkk nga NjaagBakkan du jaayBakkan, jàmm la bëggBakkan jekk na ci xar-kanam, ndaxub giseBakkan waruw dàll la : fa muy dagge doo ko yëgBakkan waru dàll la, buy dagg boroom du ko yëgBàkkanu julaa ngi ci làmmiñu penkatBala góor a baax, biiram réyBala kenn mëna làq ñeme li lay dàqBala mu ne mux-mux, ne war-warBalaa mu naan nux-nux, ni war-warBala nga am dara, nga wiccaxndiku sa nàq.Bala nga jiitu, jotBala nga jiitu, nga jotBala nga lekk ubbil sa gémmiñBala nga ne “naam”, ne faBala nga wuyu nekk faBala nga naan naam, ne faBala nga réer jogBala nga sànni, diirBala nga togg, am rëndBala nga tontu, jëkkala déggBala nga tuufu, féetal i bëtBala nga wuti jabar, wutal goroBala nga yaraan, jëkkala yaruBala ngaa aj kumboo, aj sa boppBala ngaa dem lii moo neex, fàww nga jaar ci sonnoneenBala ngaa fajaan, jëkka wérBala nga fajaan jëkka wérleBala ngaa fajaan, wérleBala nga fajaan, fajal sa boppBala ngaa gësu, dalBala ngaa gore, goor ci dara.Bala ngaa gore, am ci loo goorBala ngaa ñend géléem jot bakkan baBala ngaa ñand géléem, jot ca bakkan baBala ngaa toj gémmiñu sàmm dangay xam la mu waliisBala ngay fél gémmiñu sàmm, nga xam lu mu waliisBul fél gémmiñug sàmm te xamoo la muy waliisBalaa ngaa toj gémmiñu sàmm, xaaral ba xam la mu waliisBalaa ngaa pes gëmmiñu sàmm xam lu mu waliisBala ngaa mbej Samba, xamal la muy waliisBala ngaa toj gémmiñu sàmm, na nga xam lu mu waliisBala ngaa xam luw taat di jëriñ, mbate toog joteeBala ngay xam li taat di jariñ, toog jotBala ngaa xam lu taat di jëriñ mbee jékki joteeBala ngaa xam, xamadi xaw laa reyBala ngaa xam, xamadi xaw laa gaañBala ngay xam, xamadi rey laKu daa-ta xam xamadi xaw la reyBala ngaa yóotu, fa nga dëgg dëgërBala ngay tuufu, teppalilBala ngay wut alal, na nga wut nit ñiBalaa def tem-tem ne war-war Bala mu naan tem-tem ne fet-fetBalaa ginaar a duggati ci ngunu, yër koBalaa ngaa dundal ña ca mbedd ma nga dundal ña ca kër gaBalaa soloo baax, solo yàquBant bu dëng bu ko ëpp doole koy jubbënti Bant, lu mu yàgg yàgg cig dex, du tax mu soppiku jasigYàggaayu bantu ron ci ndox, du ko taxa doon jasig Bant, lu mu yàgg, yàgg ci dex, du ko taxa soppaliku jasig Bañ loo mënula wàññi dara, mook bëgg yemBañ mbey du tee dégg ug dënnuBañi daaw su bëggee ren, pexeem a joyBañu démb bu nangoo tey, pexeem a joyulBañuma ku ma tarka, waaye kenn du ma laabBare dugub, fekke déwén a ko gënBare ñeex, bare ceree ko gënBarigó yëgul damsaan, ca la ñ ko duyeBarile, baaxlee ko gënBaroom jur ci sa tool taxul nga yett giirKu baroom jur ci sa tool, taxti la yett enguBasi, góor a koy beyBataaxal boo bëggee mu leer doo ko binde baleBay ci sa toolu sëriñ bu doon maye barke kon seeni doom a cay jiituBàyyi sa teppeeku, yokk sa wëñBàyyil bésub, jekkul ci nit ku yiwBàyyil xal, mu gëmmBëccëg tëdd, weer wa torox laBeg raay ni tillug beyaatBëgga dëkkandoo mànjaago duma taxa sant gomisBëgga dem taxula dem, mëna dem ay taxa demBëgg-bëgg, kapitenu boroom la : fu mu ko fekk maajloo koBëgg-bëgg yee wuute, moo tax njaay may jar ca ja baBëgg i ween du ma taxa takk i ngegenaayBëgg jiba, duma taxa gaar sama dënnBëgg i ween du ma taxa takk i ngegenaayBëgg xaritu pël du ma taxa booti sëlluBëggu yàpp, bu mu la taxa lekk méddBëggu yàpp bu mu la dugal ci galgal aw ñeyBëggu yàpp bu mu la dugal ci wonnub suññéelNamm yàpp du ma taxa lekk war-waraanBëgg ju sañul feeñe, mook bañaalé yemBëgg naa la, maa la raw mënu koo feyBëgg xaritu pël du ma taxa booti sëlluBëgg, yëg a koy feyBëgga nettali sa gént, nettali sa géntug moroomBëggati ma laax, ba sama bopp def wosBëgge bu la xañulee, booba bëggee gooBëgge du mat, ngor matMbëgge du mat, ngor mat “Bëgg naa la” ak “bëgguma la”, jarul soowooBëggu yàpp, bu mu la taxa lekk méddBëggu yàpp bu mu la dugal ci wonnub suññéelBëggu yàpp bu mu la dugal ci galgal aw ñeyBëggum ñeex duma taxa dëppoo cin lu tàngBéjjén du jëkka sax boppBéjjénu nag jégeñe na lool, waaye bu ñu laalee du sagos boroomBenn lam, du jib daalBenn lam du fëggBenn loxo du tàccuBenn nopp, ku ca jëkk watBenn pombiteer bu nëb yàq na pañe.Benn tànk doxul ug mbokkBenn teraanga du war moroom ay tànkuBenn xel doyulBéntéñe doõõ du ker, waaye moom lañu taamuBëñ a di sakketu gëmmiñBëñ ak làmmiñ a dëkk, waaye danuy dajeBëñ ak làmmiñ ñoo dëkk, bés bu set dañuy xuloo, waaye dañuyjubóowaatLàmmiñ ak bëñ a dëkkBëñ du ree jàmm ! Bëñ weex na, waaye deret a ko lalBëñ bu weex tàll, te deret ju ñuul kukk lal koBëñ de na ree, wandey deret anga ca suufamBëñ weex na, nde deret a ko ronuBérab bu nekk, la fay ñuul, moo fa dib ñagBérab, la fay ñuul a fa dib ñag.Bérab bukkeek mbaam yàgg-yàgg mbaam ay deeBérab bukkeek mbaamBëre bëy duma taxa ngénte doom ju ma jurulBëre reenu ñàmbi la, kenn xamul fa muy dammeBëre, reenu ñàmbi la ; fa nga ko foogewul lay dammeBeref ku ko mayul diw, bàyyi kook diw sa ka yàlla joxKu mayul berefus ndiw, bàyyi kookus ndiwamBerkelle lu mu rëy-rëy, du ko taxa nekk naaru-góorBés a nga di déwén : boo ko waxee gone, mu foog ne tabaski laXale boo ci ni ba déwén, mu defe ni Tabaskee tax ngay waxBés boo gis, day leb walla muy feyBés bu nekk ak la cay wara xewBés bu nekk, bés lay fayBés bu tawee, lay teg ca, lu ñu jiwoon dana sax, ku ko fekke doo né suuy.Bés du ñàkk day soreBés du ñàkkBési Yàlla yi du (ñu) jeexBésub dee du bésub dundBésub dund du bésub deeBët, bu reerul añBët bu rusul, tojBët bu rusul, tuuruBët bu woree sewBët du gis la koy fattBët, la koy fatt, du ko gisBët du jooy lul lu mu xamBët du yenu, waaye xam na lu bopp àttanBët du yenu, waaye xam na lu bopp antanBët du yenu, wande lu bopp àttan xam na koBët kàttanBët yu naqaree gën foo fi nekkeBëti saa-wëtëBëtu mbëggeel du gis meloBëtub mbëggeel du xool meloBëtub mbëggeel, jéll nab gàkkBëtu mbëggeel jéll na ab gàkk Bëti mbëggeel, jéll na gàkkBëtub tan jéll na méddum sanqaleñBey, ci sa wewu tànkMbey ci sa wewu tànkBey ci say óomBéy, bu àndul ak béy ya, ànd ak cere jaBéy dana dagg, daggaale moroom maBéy du gëmal gënnBéy du raas déemi guddiBéy wéy na mbuusBéy wees na mbuusBéy bi ñu yàpp, wees na mbuusBéy wu ne, am nag déemBéy wu ne am nag déem, (te yaay samag déem.) Bëy wu ne am na ag déemBeykat du jéggib toolamBiir du def bar ca a ku desBiir du suur, xel ay suurBiir dug palBiirub ribaa jarula ñee boroomBitéel amul xàncBokk meen, taxul bokk jikkoBokk ndey du tax mennBóli gu dog, doktoor amu ca pexeBóli gu dog, tiiñ nab doktoorBóli gu dog tiiñ na ab doktoorBóli gu dog, doktoor mënu ci daraPut gu dog tiiñ na doktoorBóli mbedd la, waaye nag du ca saawoBon a gën gannaaw baax ; baax a yées gannaaw bonBoo amee xaritub gunóor, bu ko tas cib kekkBoo baaxee ñépp a lay jur,Boo bonee sa yaay dugg coonoBoo bëggee jàmm, féexëlël sa xolBoo bëggee xam luy muñ, amal jabarBoo bëggee xam luy laabiir, amal doomBoo déggee “jaar bëgg naw sëb”, newul ñu boole kook moom toggBoo doon góor dangay sol màntó di war naaru góor, di dañal; bi ngay jigéenyaa ngi dog buumi gàcce, di bëgg lu baax, di bañ lu bonBoo fa sànnee bàttu mu tag ! Boo gajjee am ngeer, ngeer rekk a fay jebbiBoo gisee ku def lu mu warula def, bu ko farfarleBoo gisee lëf lëf a tax, boo gisee yàpp, rab a deeBoo jombasee, danga xaalBoo lekkee ci ndab, ubal ba mu jekk, teraanga laBoo luuboo, ba luubu, bu la Yàlla yeetalee nga nelawBoo ma jàppee fu Yàlla nekkul, rey maBoo mbaam mbaamloo, ma lawbe-lawbe luKuy mbaam mbaam lu, ma lawbe lawbe luBoo nee laax bi tàng na, mu ne mbott suyal xoromBoo reeyee lëf a la reelooBoo waree fasu mbaax ñu war fasu waññ topp laBoo xejjatee ci péey ba fa jee jaBoo yëkkëtee ab loxo ne yëguma kenn, yëkkëtil beneen bi ne kenn yëgumaBooba Yàllaa laaxul géej ; moom mi moom géej, moom sanqalBooy aji Màkka, dëkk boo romb am na jàkkaak yilimaan, waaye Màkka layaakaar ja neBooy gunge boroom biir buy daw, bu dawul, bul dawBopp, bu àndul ak bët, du mëna fajaruBopp bu nara barkeel, nopp ya cay sax day dégg um ndigalBopp bu naree am jàmm, yàlla da cay saxal nopp yuy déggBopp bu am njeriñ, noppi moo ca saxBopp du ngir karaw keseBor du am rakkBoroom bakkan bu ne la “mbas maa ngoog”, nee ko : “fas Yàlla”Boroom caq war nay moytu boroom baatub neenBoroom caq day moytu boroom yoqeelBoroom dëj mën naa jooy ab dëjamBoroom dëj bi mën naa jooyub dëjamBoroom doole xamul ndànkBoroom kànjaa mana maafeBoroom karaw gu ñuul ñàkkul daraBoroom kol gu weex, day moytu boroom xàndi tiirBoroom yére yu weex war naa moytu boroom xàndig tiirBoroom lal a xam i màttamTëddji lal, moo xam ay màttamBoroom lal a xam màttu lalamBoroom làmmiñ du réerBoroom õàdd yëgul boroom pañeBoroom õàdd faalewul boroom paneBoroom õàdd wu dakkul yëgul boroom paneBoroom ndékki, ku ko jëkka yeewu tëddaatBoroom-kër, ku ko jëkka jog, dinga tëddaatBoroom ndéegó, ku ko jëkka yeewu tëddaatBoroom njëg a yab luy jaayBoroom tubéy, bu jàngoo, solBoroom tubéy saayu jàngoo solBoroomub dég-dég day moytub giseBu bëgg-bëgg doonoon jëmm, dina bëmëx boroomam ci kàmbBu bët setee, ku ñaaw rusBu bëy dàqee ab sàcc ci kër, xaj war naa rusBu bëy dàqeeb sàcc ci kër, xaj war naa rus.Bu caaxaan wéyee, dëgg a desBu cooroon jeexee, bët sébbiBu cuuj màggee, ñu bàyyi ginaarBu daay tàkkee, gisoo bàqaar, am na lu ko téyeBu dee bala ngaa xam ñu wax la, bu ñu la waxee itam doo xamBu dee ku ñëw nga ni du waa ji, léegi waa ji romb la ànd ak gaa ña, te dooxam ni waa jaaBu doom yàkkamtee génn kër baayam, yaayam a yàkkamtiKu xeeb sa këru baay, sa ndey a yàkkamtiBu dul wonteek benn kenn du ni ñaar Bu dul woon benn, deesul xam ñaarBu for yombee, sëgg jafeBu fukk dee gas, fukk di suul, pënd ay bari waaye pax du fa am.Bu ñaar di gas, fukk di suul, pënd ay bari, waaye pax du amBu gudd nopp doon taxa dégg, kon mbaam kenn du ko dóorBu gune yaroo lu mu am jombu koBu guney yéeg, du tàggoo, waaye bu daanoo ñu yëg koGone, bu dee yéeg du taggoo, waaye bés bu daanoo mag am cawyoonBu jamar naagu, ndegam sarweet a ngi dundBu janax doon xumbal, ñag boo séen muy xóoyBu jëgg sippee mbaam féexBu joxe doon taxa ñàkk, kon ku watu doo sëqBu kenn dee gas, fukk di suul, kan ma dana yeexa xóotBu ko defati wóorul, dootu ma ko defa wóorBu la am-am taxa bew, ndax nàkk du weesBu la asamaan jegee, fexeel ba laal koBu la bukki tooñee dumaal gayndeBu la gumba wooyee ci galle, booba dafa dëgg ciy dojBu la jëgg fenee yóbbante koBu la mbaam wéqée bul feyyuBu la mën-ngawar jayee ba nga mafñàndum saaw, boo fa jógee, loo amatijënde koog tegKu mafñandum saaw, bu déwénee loo bey mu yem cig tegSu la mën ngawar jayee ba nga mafñàndum saaw, boo fa jógee, loobayati jënde kog teg Ku namm ngawar taxa mafñandu suñeel, bu ren dee déwén loo am teglay jarBu la ngelaw mayee mbaam, ngelaw a la koy xañBu la ñàkk taxa ñànkiBu la ñépp dee déglu, dangay wax lu ñépp mëna déggBu la sa caxkaal dugub neexee ba nga néeg koo suqi, bu sekkee du lanoppalBu la caxkaal dugub neexee, ba nga néeg koo suqi, bu sëkkée du labarilu njariñBu la sa xaj bawul, xaju keneen bawlëBu la taar bi taxa bew, ndax laago du weesBu la Yàllay tàccoo feccal ba lay bàyyiBu la yàppu bopp réeree, làmbal sam kaaõBu la yàppu bopp umpee, làmbal sam kaaõKu sa yàppu bopp réer dangay làmb sam kaaõBuleen xeeb bataaxal, lu mu tuut tuut wax lay indiBu lëg lekkee aloom, na ko gërëme coy Lëg su lekkee aloom war na koo gërëme coyBu lëg mosee aloom, na ko gërëme coyBu lëg ñamee aloom, na ko gërëme coyBu liir juddoo sex weenu ndeyam, am na lu mu ci jublu : dundBu loos wu gudd doon taxa falu, kon giléem du fanaan bitiBu ma jiitu ci sama mbojjBu mag amee sutura moo ko may boppamBu mbey matee faj baaraam desBu naar sonnee wax i wolofBu ndab xatee, gaana jooy,Xulóol du màtt saamaan,Nag du màttMbaam du daan,Dax du jaaru,Nen du maajNjoolum peñ du lugat baag,Béy du tol na géléem-saarBu ndongo sañoon, tawu mburu di am bés bu nekkBu ndox tuuroo, an bàq a desGannaaw ba ndox tuuroo, an bàq a des mbaa rootiyaatBu Ngaay neexee, Mexee taxBu ñu nee Ngaay neex na, Mexee taxBu njaab yàggee gawar feeñBu nu demee ba ca cippaa ndaw ja, yuux dina jibe fu ñu ko foogewulBu ñ nee “guy ga”, na ne “daqaar ga”Bu ñalingaanee, Ngoy a ngay boot doomamBu ñam tegee, ku fekke ci ngaBu ñépp melee nib yaafus, tool booyBu ñépp yemee, am ñu gedd seen cërBu ñépp yemee, am ñu gedd seen wallBu ñey dee xàll babal, doom yaa taxBu ñey dee xàll baabal, doom jaa taxBu ñey dee xàll mbabal, doom yaa taxSu ñey dee xàll ab àll, doom yaa tax Bu ñey xàllee babal, doom jaa taxBu ñey juree, meew baawaanSu ñey juree, soow bare, meew baawaanBu ñigg dogee weñ, tëgg yaa ca waxBu ñii di jooy, ñee ngay reeBu ñu dee wax leeraayu weer, booba jant a génnulBu ñu la suqiwul, nga naawBu ñuy werante wurus ak similoor, booba taylee jotulBu pënd wuree, fattu bareBu raadu nee yàõõ baxaw bëgga booy, boo bëggee jot sa jikkoy baay sàccalab jànqamBu reer doon doy, reeri daaw ya doyBu sedd jamee ku amul cangaay dangay bankuBu sef neexul, seppali du neexBu sëkk amee, damu taxawBu sëllu yooy, bu giir deme neenBu sikki demee, sàkka taxawBu sikkim lakkandoo, ku ne sa bos ngay feyBu sikkim lakkandoo, ku ne sa bos ngay talBu sol mànto doon maye daraja, kon géléem du tëdd bitiBu suuf dee jooy ndox, booba asamaan a tawulBu tawee, lay teg ca, dina tooyBu tëgg demee, lu fa uppu yay def ? Bu tey xamoon ku nga bokkal bakkan, mu di sa ànd ci àddinaBu wax neexul, tontu du mëna neexBu worma jeexul woon, kon ndox du togg jënBu xulóol dofee, jaan mbokk ma dofulBu xulóol dofee yit, jaan, mbokk ma, dofutBu Yàlla amulwoon, nit du amBu yoon jeexul, “waaxusil” du jeexFeek yoon jeexul, waaxusil du jeexBukki am na gillint, tey àll bi leerBukki am na taal àll, bi leer naSu bukki amee làmp, àll bi leerBukki amtekoonu bàkk yëy koBukki, balaa baax, yooyBukki, balaa baax, mu yooyBukki bu daanee ponkal ca doxin wa laBukki, bu songee ponkal ca doxin wa laBu bukki dabee gaynde, ca doxin wa laBukki su yabee gaynde ca doxin wa laBukki bu nammee fande reere doom jaBukki, kenn du ko dénk ay seelKenn du dénk Bukki ay seelBukki nee : “li ñépp wax ay dëgg !” Li ñépp wax ay dëggBukki nee : “ndaari neexul, waaye kër baay a”Bukki nee na, ab reer taxumaa jóg, waaye bu ma ko fa fekkee santBukki su la bëggee yapp, da la naan yaa ngi may xeeñi seelBukki wiiri-wiiri, jaari NdaariLu bukki wiiri wiiri, jaari ndaariBul ànd ak ña di rambaajBul bëggati dëkk ba dëkk fa, na la dëkk ba bëgg nga dëkk faBul def jaambur loo beggul mu def la koBul di njëkkee li mujjeeBul diw suukar ci sama yaram, bàyyi maak sànqaleñ yiBul mere ka la yakkal ci gaalu xaj, boo ca lekkul mu jar koBul mere li ci kaas bi, mereel ki ko xelliBul ne : “teen bi, duma naan mukk sam ndox”Bul sa loxo ubbiku ndax nangu te téju ndax mayeBul war loo di jëwu fasBul wóolóoti sa taat ba weer ci cereBul xeeb nit ndax tuutaayamBul xeebal ginaar woppam nde moo koy reyBul xeebal ginaar woppamBul xolli gunóor, ndax wenn der laBul yebu ci sama mbojjBuleen sonnal béer, njaw du mel na lemDañuy sonal béer rekk, waaye njaw du mel na lemBuma naanatul ñeex, ñeex duma naanBuub ëtt bàyyib ruumBuur aayul, dag yaa aay Buur bu amul ay gaay, jendi du ko dawBuur bu amul i nit du doon buurBuur bu amul ay gaay, nguuram wóoralBuur bu baax dina sàmm i nitamBuur bu baax dina rafetal réewamBuur du jur buur ; baadoolooy jur buurBuur du mbokkBuur du mbokk, du jeneenBuur, lekk ak naan, folliku day bette ! Buur warula làmboo nekk njiitu réew ba noppi, gëna bëgg nit ñi kopparyeek xéewal yiBuur Yàlla day nattub jaamamBuy, balaa jariñ, tojWuy balaa jëriñ tojCaga, benn yoon la ñu koy naxCaga, kenn du ka nax ñaari yoonCaga du digleb séyCaq dafay am digalCar bu fàq moo gën garab gu daanuCat, bu la reyul, semmal laCat du reyul sembalCeddo magul pël da kaa jëkka juddu rekkCéebo du fi bàyyikoo guufa oomCéebo du jóge guufooy woomCellug mag, wax laCere ju ne, mbokkum sëb la, waaye cóopóor a ca rawCere ju neex ca la diw dàqeCerey puso, ku ko soq, wol ko, mooñ ko du la jaaxalCerey wottaj, su ko gan xamee, dëkk yaa ko ko waxBu gan xamee cerey wattaj, dëkk yaa ko ko waxLu gan xam ci dëkk, ku fa dëkk ko ko waxCerey yànn ràngooñi baadooloo koy siimCérub Ma-xejj, Ma-xojj a koy jëlCetug ginaar : bu ko fekk fa muy bóofCi xeex ba, géwal yee ñemeloo xarekat yaCin bax na, waaye du jikkoom, matt a ko ca jóoCin bokkul i safiinCin bu naree neex, bu baxee xeeñBu cin naree neex, bu baxee xeeñCin du am kawar ndege safaraCin fuqul bënnul, yax ba ca nekkoon bëgga réer, te ka ko toggoon jógufaCin lu mag ay togg daxinCof say waajur baaxulCokk wu saxee demi sëgCokkeer a dim limb, ku weddi laajal baagCokkeer bëgg sëb, wànte du sëb ya ñoo baxal ci cin la Cokkeer bëgg na sëb, wandey du ju mu andale ci cinCokkeer loo naaw di gës su dalee duppe jànjCokkeer mënula réer moroom ma ci mboobCokkeer mënula réer moroomam ci ngeerCokkeer, mënta réer moroom ma ci dédd Coll ju nuuru ci gannaawu moroomam du oomleConco, boroom rekk a ko àttanCoonooy njalbéenug njariñCoow la ca teen ba, ña amul baag a ko waralXuloo ba ca teen ba ña amul baaga  Coow la ca teen ba gaaya amul baagaCoowal mbott, terewul nag naan cib déegCoqam a gën këmm, Cuqum a gën këmm.Coqtaan yóbbuwul lancamCorox, ndox condoxCuuj bu naree doon séq, cin manalu ko daraCuuj cof mag, mag jooyatul cuuj tëb di jooyCuuj màgg beruCuuj, su woomalee, beruDa nga takk àmbaramDaan mag, daanu xaj na caDaan mbër daanu xaj na caDaanu dajul féppDaanu dajul suufDabe joteDafa mel ni yaa ngi laaj mbott geenamLaaj mbottu gennam..Laaj nga mbott ab geenDagg, sutul xaaxaam lu mu koy sekkeeDàll yuy xotti ay tànk, paddaañoo ko gënDamaa boot roggantiDamaa weer sama gejj, rekk : ku weri yaa xam ! Damaa yëy ba noppi, duññil léenDamaa yorum seku, duma soowookum sekuDamay daas fanaanal ndax rendi day betteDaasal sa paaka fanaanal rendi day bette“Danaa laa” reyoon sama maam ! Dana mel na ngéntel saxaar lu roplaan di yóbbug ndawtalDanga ma létt, mbaa nga laõ maDanga may sex, mbaa nga yàbbi maDangeen di jay dëru ba muy jóg di dawDangéen di jay béy ba mu dëkk géléemDàq ginaar, waxaale sa soxlaDàq sa ginaar, bàggaale ca sa soxlaDaqaar du wuum ku ko maccul“Dàqal mu ñów naan” marul, “dàqal ma ngay naan” a marDàqe mayewul taalu béy bay baxawDar jant du ko teree fenkDara dara né muus mu daqaar yarDara du doy nit, xanaa lu mu amulDara jariñul mëna daw, demal ba dem joteeDara yéesul taxan, di loob matt moo xamul ëllëg ku koy jaaroo : lu ñtaxanati, na ñ ci jaaruDarnde, bu lakkee, boroom yëg koDaw ba rëcc, ci ngóora la bokkDaw ba raw, ci ngóora la bokkDaw, ca ba ngay am i tànkDaw du may i taalibeDaw jiitu taxula moom yoonDaw jiitu du may kilifaDawal daanu ku ne man na koDawug daay tàbbib jëmbDaw jëmb tàbbi daayDee du jaasDéeg du buur, wande ku ko bëgga xuus summi say dàllDéegub poot, ay xam du ko naan, ay xamul a koy naanDéegub póot, xam du ko naan, xamul a koy naanDéegu póot i xamam du ko naanDéegug jànj du tee bare dugubDéegub jànj du tee góobDeel teggi sa loxo bi ci taati kiy demDeel wax bu tuuti, tey déglu bu bareDeesu ma yaakaar, yab ma ! Def ca ba ngay manDef kariñ xal, yobb naDef loo man, wax loo xam, boo tëddee nelawDég-dég amul i tànk, waaye jàll nam ndoxDég-dég amul i tànk, waaye dina jàll dexDëgg a neex YàllaDëgg dina bas ay bët waaye du ko luqiDëgg du juddu rekk màggDëgg du yendu àll, fanaan faDëgg, kaani la, ku ñu ko xëpp nga toxoñuDëgg kaani la, koo ko tuuf mu toxoñuDëgg, kenn du ko ñéebluDëgg, puso bu réer la : gune man na ko for, mag man na ko forDëgg, puso bu réer la : mag dana ko for, ndaw dana ko forXel, puso bu réer la, mag dina ko for, xale dina ko forXam-xam, puso bu réer la, mag dina ko for, xale dina ko forDëgg rombul i noppDëgg du romb i noppDéggadi ñett la jur : buum ci baat ; — xeej ci koll ; — ak gis ku ne : « Ki diwma woon am ? » Déggal ndigal i ñett, bàyyil ndigal i ñettDégloo xel, te baña dégloo xolDëgmël lu ko gëna jege teen bi ci biir nga jëmDëjub xaalis, boroom a koy jooyal boppamDëkk ba nga juddoo, bu la fa kenn gënul, sa ndey ak sa baay wàcc nañuDëkk gaar ba taxula bare i ganDëkkandoo bu baax a gën mbokk mu soreDëkkandoo bu yàgg, mbokk laDëkkandoo dafay wàlleDëkkandoo, jàmm a ca gën, bés du ñàkkDëkkandoo, jàmm a ci gënDëkkub gumba, patt a fay buurDëkkub gumba, patt a fay njiitDem fu yoon amul moo gëna jekk loxo neenDem Gànnaar mag a ca gën mbaa gone gu sawarDem Gànnaar, mag a ca génDem Gànnaar mag a ca gën mbaa ndaw lu sawarDemal moo gën doo demDémb a tax nu naan teyDémb weesu na, waaye lu mata fàttaliku laDëmm rey la, jaale la.Dëmm rey la ba noppi jaale laDemoo jama, dikkoo cengDemuma Jama, dikkuma Céng, àndumaak waa Ndéem ña, waa New ña rawmaDenckatu xaalis wóor a ko warDendaale bu doon jariñ, dugub, xob yaa koy laaloSu dendale doon jariñ, dugub, xob yaa koy laaloDëng ànd ak say mbokk a gëna jub tàggook ñoomDénk ma, dénk ma !duma la dénk sama alalDeñ-kumpa baaxulDeñcin wu ñaaw moo gën jiiñ sab xaritDer bu tooy du fàcc ! Dërëm ak dërëm, ngalam ak ngalamDërëm ak dërëm ñoo mëna àndDërëm ak jabar aku jaal laa yemale (: lenn laa ci yorul.) Dërëm bi génnul gaal giDeret du réerDeretu bopp, du moy mbàggDeretu bopp, du moy mbagg moy baatDereti bopp du moy mbaggum boroomDeretu téegal du moy luppub boroomDeretu téegal du moy mukk luppub boroomDeru sëllu wëgg na ndeyam ci teenDeru sëllu wëgg na ndeyamDëtëm, ku siggi yooyDex gu ne asamaan a ko rootalDex sedd na wànte dina reyDi màtt di ëfDi raam, di sàcc, su màggee jël i géttDibtóon gàtt na, waaye peram kenn du ko yéegDige bor laDiggante bët akub nopp, sàcc xëju faDiggante gaana ak gumba, deru Maam Yàlla du fa set/rafetDiggante jëkkër ak jabar, kersa gi warula bareDiggante, sér la, ñaari loxoo koy woddDiggante sooca xajul wax ca lu baax Diggante summikook solu, lu mu gaaw gaaw yaramu neen am caw yoonDiggante xàcc ak dóor, yiwu Yàlla xaj na faDiggante xacceek dóor, lu-ne xaj na caDigooy tool, taxula yemum ngóobDiiõat mag, dégg sa ngan gi noppDina màtte am du màtte, bul jox sa loxoDina màtt ak du màtt lépp, bul jox sa loxoDey màtteek du màtte, bul jox sa loxo Dindi, loo fa defoon a ca gënDindi, la nga defoon a ca gënDof amul, muusin a wuuteDof ba raw, moo gëna muus ba deeDof, doppa-poor ay ndeyamDof du ko nanguDof du wër day jël coñséDof, kenn du ko ne : “yaa moom jàng yi”, waaye danga naan ko : “ci ngabokk !” Dof sonnul, bokk yaa sonn“Dogankon ak …!” du ñàkk ci lum mëna doonDogankon ak tubéy, julli ñaawBu dul woon tubéy, julli ñaawSu dul koon jat, julli aayDogu, lu mu song dagg la, mbaa daaneel laDonn sa tabaxub baay, donn ngërëmam a ko gënDono du gërëm kenn gaawa dee a ko mayDono gërëmul kenn gaawa dee a ko mayDoo bàyyi weer ci benn fanDoo wekki, dangay daajDoo yàpp, doo jënDoo Yoro, wànte ci pël yi ngaDooley jën, ndoxDooley jigéen làgg na waaye bëréwulDooley réew : doom àndDoom a jara jooy, waaye du mbootuDoom bu dënnuwul, ñiitDoom danga doon dem mu dab la, mënu laa yàqal saw yoonKi la fekk cisaw yoon, bu mu la yàqal saw yoonDoom ja, ndey jaDoom ja, baay baDoom ju amul nijaay ci mbedd lay déggeDoom ju amul nijaay ci mbedd lay yarooDoom ju baax, doomu ñépp a, doom ju bon, doomu yaayam rekk laDoom bu baaxee, doomu ñépp laDoom su tékkiwul doomiy waajuram kese la, waaye su tékkee di doomiñépp Doom, lu mu fekk ci weeni ndeyam, moom la nàmpDoom, lu mu fekk ci weenu ndeyam la nàmpDoom yomb na, ju baax jaa jafeDoomi mbott, ndox du ko reyDoomu baay fu mu defe teraanga moroom ma war na ka dimmale def lu nimel walla lu ko ëpp ngir yëkkëti seen askanDoomu béy, yóbbe na yaayam taq am xaaxaamDoomu gaynde, bu dale ci gétt, jàmm jeex faGaynde bu duggee ci gétt, jàmm jeex naDoomu gaynde fàdd la baaxooDoomu ndey dañu mel na baaraamu benn loxo Doomu ndey, ndey a ko jurDoomu ñey bu ko ñaanal mu réy, ñaanal ko mu wér to gudd fanÑey wu ndaw, ñaanal ko fan wu gudd te bañ koo ñaanal réyDoomu tubaab, ba di miskitDoomu-jittle du doomDoom jiitle du doom, xaré bu wafe-lëDoom jiitle du doom, ay laDoon sa baay bokkul ak donn sa baayDori boo gis, xàndoor la woonDox sag ndaw aayul, waaye dëkk cee bonDoxandéem nelawul ba yàndoorDoxatu géléem, kow la jëmDoxkat, bu yóbbuwul, indiDoxkat du fekke deewug baay baDu bés bu nekk baay rey gayndeDu bés bu ne baay ray nagDu bés bu set baay rey mbëttDu Bilaal, waaye ci gàdd gi la ! Du fas wu jóge Gànnaar rekk di aw naaru-góorDu man rekk, bokkuma cee ko gënDu man doõõ, bokkuma caa ko gënDu xamum nganj, yàgg a suub laDu xam nganj, mës a suub laDu miin nganj, yàggal suub laLii du xam nganj, mën suub laDugal ginaar ci ngunu laa mën, waaye xawma fu geen gay féeteeDukk-dukk ak yoll-yoll, yépp ci xél yi la, waaye wégét ay seen baayDuma bëgg lu la neex ba ne la Yàllaa ngi lay nuyuDuma bokk ak yaw jëkkër, te boo ma ca fekkee ma dem ba la caDuma jënd jaan ci paxDuma jënd jaanum paxDuma jënd jaar ci paxDuma jënd janaxi paxDuma la may jabar, tëddeel la koDuma làngandook ñey, waxuma la bëreek moomDuma lekk ci cere ji, ba noppi xëpp ci suufDuma õaandook kàmb ndax xaw ma fu muy õebeDuma ñeexum ñebbeDund dundug wereyaanDund gu jeexagul, lu nekk xaj na caDund gu jeexagul, guddi gu bët setagul la, lu ne xaj na caDund gu sotteegul, lu ne xaj na caDund gu jeexagul, weeru koor la : juubu weesoogu caDuñu lekkloo nit su suureDuñu teqale ñaari nag yu mbëkkanteËkk nit laËkk tiitul ngëléenËlléerub gumba xammewul joor ak ub jànjEllég du añ du reer, waaye jar na séddËllëg du añ, du reer, waaye mat nay séddËllëg du añ, du reer, waaye dees na ko séddËlleg du añ, du reer, waaye lu mata sédd di leen yaxanalËllëg, ëllëgu Yàlla laËllëg, ëllëg gu Yàlla laFa bon jeexe, la tàmbalee (di bon)Fa gaynde bóof ak i doomam, fa la mbedd yemFa médd ya nekk, fa la tan yiy dajeFa nga taxane laa fortooFa nga taxane, foofu laa fortooFa ñuy tëgge ab xàndoor, deesu fa ñaani njël ; fa ñu koy bey lañu koyñaaneFa yaw a yegg, du man yeggu faFa yëngu-yëngu tubay egg taatu boroom eggu faFaalewuma baaraam bu amul weFaalewuma cin lu baxulFaayoo Naar ba xoromamFafal naaw akub naas rawantewulFajtekoon bejjaaw, faj bejjaaw ba ca kër gaFakk naa laa gën a masuma laa gisFakk na la, moo gën xamuma laFàkk taal dëju ca ku ca ragalul yàlla it war caa ragal taat wu làkkFalleen bët, folli noppKilifa day folliy noppam fal ay gëtamFan wu gudd, fetalug ñaari ngémmiñ la: mënees na caa tooñ, feyyucaÀddina, fetalug ñaari ngémmiñ laFaraasu dafa nirook yàq góob ñëw weddi koFaraasu nuroo naak yàq, waaye góob a ko weddiFarala liggéey dina sawarlooFaru lawbe gën ug neenFas wu làpp a gën fas wu réerFas yépp dinañu daw, waaye roccim-ngeer a ci rawFas yépp mën nañoo daw, waaye roccee ca mënFas dina daw, wànde roccim-ngeer a ca rawFasale su ittee tooñFàttee mag boroomFayoo Naar ba xorom saFecckat mënula muñ i ndëndFeebar su newwee feeñFëfëlaan du jël wërsëgu kàkkatarFegoo gën fajuFàggoo gën fajuFàggandiku moo gëna fajuFagaru moo gën faju Fekk baax cib dëkk, baax fekk la faa ko gënFekke am na cërFekkee waral jàmbatFel du ñànd géléemFen terloo soxla te fajuwul jar na koFen wuy defarug mbokk a gën dëgg gu koy yàqFen wuy defar moo gën dëgg guy yàqFi am yem, la ngor yemFii, kekk la, golo du fi raweeb xaj“Fii laa dikkoon” du tere réerleFi la dikkoon, du tere réeralFii la fuuta féete mënula boyali lexFii mu ne, su ma toogee cib nen sax, du toj ! Fii, wund du fi naane ñeexFiirug noon : wax ju neexFitt, boo ko sànnee, du dellusiFoo dul, bu fa, foy nag di fa ba, lu la fa fekk nga di ko faFoo fekk ku yaruwul, day mëna yaraateFoo gisu yàpp, bakkan a deeFoo ko fekk muy fenk nib jantFoo ragal, yónnee fa sa alal, boo demee ñeme faFóore, fa nga rawe For nëbb du xeloo jébbaleeFor, ne ndokk, jébbaletilFot-fot tàggalewul mbaam ak i noppamPët-pët tàggalewul mbaam ak i noppamFóot-fóot teqalewul mbaam aki noppamFëtfëtlu taggalewul mbaam aki noppamFatfatlu du fasale mbaam sëf ak i noppamFoye sa ndaw du jur ludul réccu ëllëgFowe sag ndaw, yalwaani sag magFu jàmm yendu nit a fa xam lu mu waxulFu jàmm yendu, waay a fa xam lu mu waxulFu la jiit màtt, mu raay-raayiFu ma war a doone mbubb, duma fa doon jibaFu mag newul lu fa yobbu turamFu nag nekk, bukki dee faFu nuy feese, kenn du fa jooy dompFu ñépp di say, ku sayul, yaa dofFu ñuy feese, kenn du fa jooyub góomFu ñuy feese, kenn du fa jàmbatub góomFu ñuy suuleb néew, kenn du fa jooy ku woppFu sindax di ñaawatee xodd, garab a faa jegeFu sindax di yabe ndóbin, garab a fa jegeFu tooy, mu tagFukk ñuy ñaan, kenn kuy gàntoo leen mënFukki nit mënuñoo bokk fenFullaa gën ub taarFullaa gën ub taar, waaye dëkk boo dem géléemug tukkal a nga fa, te falañ koy weesu wuti jongamaFullaay jaay daqaar, (mbaa “ma ñam” jeexal ko)Fullaay jaay daqaar mbaa ma macc jeexal koFullaay jaay daqaar, mbaa – ma mos – jeexal koFullaay jaay keccaxFullaay jaay daqaarFullaay jaay daqaar, faaydaa koy maccGaal, lu mu fees fees mëna yóbbaale benn bataaxalGaalug dof du teer fu neex bokk yaGaana day bëgg moroomGaanaa soxorul, xol baa jeexGaawo, bu nare neex ca àjjuma ja lañ koy xamGàcce ak xamadi, laajul a ko indiGàcce biir kër, meen a koy faj; Gàcce penc, geñoo koy fajGàcce bu rayul semmalGàcce giy palmaan ñey, baxa-segu laGàcce gu palmaanoo ñay baxa yumé wula Gàcce ngi ci rooti te sottiwooGàcce rey na xaj fa béy di màtte ganGàcceg may ma, bu doon ray, kon ki ñàkk bay ñaani mooy jëkka deeGajànga, kenn du ko ràkkalGajj ndox, sa dënn a cay metti, ndege du ko taxa dogGajj ndox, sa dënn a cay mettiGajjug xuloo, dëkk bu mu sax, sémmiñu waxtaan a koy gorGalgal, su ko ngelaw uppee, saymi naGallaaj i nit, mooy jubGam-gamle bukkeek mbaam, bu mu doon ci màndiõGan, dañu koy xuuf Gan day malluGan doxat la balaay reyee, demGan du tabaxGan du yewwi bëyGan du yewwiy béyGan su dikkee silmaxa la, su dee ñibbi, géwël laGan yomb naa muñalGan yu bare bugalul mbaam-sëfGan yu bare bugalul mbaam-sëf ndege duñu ko yàppGannaaw ay, jàmmGannaaw bukki, mbaarGannaaw dee ga, tuub wees naGannaaw man, manadiGanug yamb ak yamb laGarab ba muy lu tuuti lees ko wara jubbantiGarab ca kaw lay fekkanteeGarab ci kaw lañuy fekkantee Garab du meññ lu dul la ñu ca gajjGarab la ñu ca gajj lay meññGarab, fa mu juddoo lay deeweGarab gay doon pénc lawbe du ko gis ba di ko gorGarab gu dul meññ du am yoonGarab gu dul tàbbal ay doom doo am aw yoonGarab gu la sutul, du la may kerGarab gu romb, mu sànni la mburu, su ëllëgee nga rombaati faGarab gu nga romb mu sànni la i mburu su ca ëllëg sa, nga romb faGarab gu tooy dina mësa wowGarab, loo fa gàjjee fay jebbiGarab loo ca gajj mu saxaatGarab loo ca gajj moo ca jebbiGarab su daanoo xob ya laxGarab wex na ci làmmiñ waaye faj na ci biirGarabu guddi kuy def goo gis rocci léegi nga rocci gu am i dégKu def garabug guddi goo jot rocci, danga masa rocci gu am i dégGarabug kaani, doom yaa ko gëna wexGarabug Saalum, balaa am njariñ ñu lakk taat waGarees gi ginaar am bay jenj, xàbbon am na ko te ni muut ak moomGaskatu dànkew a ngay wayaseer Yorug lemanWërsëgu jàmbur ku cay wayaseer War koo gërëmGàtt aayul, gàtti pexee aayGàtt wërsëg, ne xaj bu jub tabaski deeGàtt-xel na patt bu for bët di laaj fu m koy defGàtt-geen, gàtt-geen a koy feyNgatt geen, ngatt geen-a koy feyGawar gu di dawal fasam, mbaxanaam wadd te jotu ko for ? Gaynde bëggul mbuum, yàpp lay dundeGaynde, bu ko yoo di màtt ci bët muy jooy, booba dafa xamul fu mu koydóorGaynde ku tëx dégguli jatGaynde waaf na ca déeg baGayndeg sibi du xaritook u looGeenu golo gudd na, waaye lu ca laal boroom yëg koGeenu golo gudd na, waaye loo ca laal mu yëg koGeenu golo gudd na waaye foo ci laal mu yég koGeenu golo gudd na, waaye lu ci dal boroom yëg koGeenub géléem sàngul uw taat te dàqul i weñGëja gis sa màgget, bu mu tax nga defe ne sax na ay bëñGéléem bu ñemeñee fanaan biti, bu ragalee fanaan bitiGéléem ci biiri béyGéléem du juddoo ci wanañ màgge faGéléem du màgge ci ron lalGéléem gu la ngelaw may, bu ngéléenee tënkalGéléem nga, sëf õaax sippi õaaxGéléem Samba Saar su toppee tefes, dafa ñolaxndikuGéléem su tëweey naar, jommal i pëlGëm naa dee, ndege yax“Gëmmal” matula wax gumba, fekkoon na kooy patamtikuGëmmal, matula wax gumbaGëmmal jarula wax gumbaGëmm du tere ñu gis laGémmiñ gu waxul dëgg wax fenGémmiñ waccootul, xanaa taat di waccuGémmiñu may ma su yàggee xasawGenn gaal du yeb moroomamGéwal ay jël boppGéwal, su reppee cib xare, lu mu jiin xeeb koGinaar ak i nenam yépp, boroom ginaar a moomGinaar ak i nenam, lépp boroom a ko moomGinaar, bu doon wàccee ci taaxum-kaw itam, “kes”, rekk la ñu koy dàqe.Ginaar bu toppee ñii taxani dafa gisul ñii bojjGinaar dëgg na doom ja, waaye bañu koGinaar dem na Ndar waaye sàgoom yóbbuwu koGinaar du am faru siiruGinaar du topp taxankat, soqkat lay toppGinaar gu bu ñu gaddu, xamul yoon wu soreGinaar gu ñu gàddu xamul yooni je bu sore Ginaar wéete wolandoo, gëse benn tànkGinaar su wéeteek woluwaayam, nu ko neex lay gëseGinaar su wéete cib wolandoo, gëse benn tànkBu ginaar wéetée wolu, gësé benn tànkAawo buuru këram ; Ginaar wéete wolandoom ; Gëse benn tànkGinaarug jàmbur ku mu yóbbu poliis, danga yemul ci “kes !” Gis bëgg, miin bañ ngir jikkoGis dina taxa xamGolo bu reppee day dallGolo ci cank lañu koy yeewGolo ci ndigg lañu koy yeewGolo ci ndigg lañu koy yeew ba pare di ko xoolGolo ci ndigg lees koy yeewGolo ci taatu garab : yéeg ba wàcc, walla waaja yéegGolo du bey, baabun dunde ! Golo bay baabun dundeGolo gi dëkk Ndarak golo gi dëkk Ndakaaroo yem,Goo ci bett dóor kob yar,Xel ma ci yéeg rekk lay demGolo gu mënula yéeg itam, mën gu daanu nga bës koGolo gu ne, car ba muy fanaan mooy boroomGolo mën naa yéeg, ngembu baay baa tagGolo mën naa yéeg, ngembal baay ba tag na ! Golo ñaawul, baay ba la niruBukki ñaawul, baay ba la niruGolo xàmmeewul xaj bu gumbaak bu lafañGoloo la gëna xam kër gu barey xajGolo xàmmee na kër gu am xajGóncu golo mooy alalamGone, ban la, feek mi ngi tooy : nu la neex def ko niGone, bu jàqee, tàllal mag ab naqamGone bu loxo la setee, mu mëna bokk ak magGone bu loxoom setee mu mëna bokk ak mag ñaGone bu téyee ci loxoob baayam, ku mu gis defe ne baayam a la mënGone, bu yaroo macc tàngal, yëy goney NgaayamBoo yaroo macc tàngal, yëy sa goney-NgaayGone du fent, dafay toppandooGone, lawtanu yomb la; boo walbatiwul mu law fu la neexulGone, lu luppub ndeyam lax-lax, ca lay wuufuGonee may dëkk, waaye mag a may daan ! Gonee nga daan sakkane ca lalu ndeyamGoneey doon magGoneg mbóoyo gu reew, xaar ko ca taatu ndaa laGont taxani for aw ñey, muur a koy mayeGoor buy jooy dafa wara lakkatuGóor bu takkee tubeyam gaynde la, bu ka tekkee xarum tubaa beer laGóor ca xare baa gën, ñépp dem, nga des fa kër gay fetal i tanGóor du yox-yoxiGóor-góorlooy taxa doon góorGóorgóorlu mooy tax nga nekk góor.Góor wurus la, waaye jigéen a koy taxa yegg ci ngalamGóor yombulGóorug “yaay may ma ñeex/wogg” amul jomGóorug wat baõ du faj gàcceGopp bu nekk ci biir ba muy romb a tax muy beyGor, bu ñàkkee, fàttaliku borGor du toroxal ndabGoro, deesu ko wax dëggGuddaay taxul ñemeñLoo gudd-gudd, taxul nga ñemeñGuddee àll duma taxa war mbaamGuddee àll bu mu la taxa war mbaamGuddee duma taxa fanaan cib sëgGuddi am na boroomGuddi, balaa aay bët setLii guddi aay-aay bir setLu guddi aay-aay, bët dina setGuddi moo di buuru kerGumba am na beneen liggéey bu dul nas i pusóGumba tal na beneen liggéey bu dul nasi pusóGumba tal na leneen lu dul nas i pusoGumba du jiite yoonGumba du jiiteew yoonGumba du jiitew yoonGumba du jiite aw yoon Gumba gu tëx, déggul ndéeyGumba neex na baat, jant so na, mbedd yi yaa na ! Gumba neex na baat, jant bi so naGumba neex na baat, jant fenk naGumba tal na leneen lu dul tëb i teenGumba tal na lu dul tëb i kàmb.Gumbaa ngaak yitte yu dul tëb i teenGune bu yaroo yoru, waaye bu yaruwul du yoruGune dafay seetlu magGune du të, te ña ko doon dooñ raxasooguñuGune gu yàgga dox wecci na magGune mënta fétemu géléem, ndax wëlbati baa koy jaaxalGune manuta fetamu géléemGuney tey ñooy dooni magi ëllëgGunge àgg baaxu caGungeb néew du weesu armeel yaGutt a paf ni pàwwGuy dana jur i dégGuy dina jur i dégGuy gu daar a yées cib gént ; ca la gone yépp di jàngeb yéegIñaan, mooy jëkkëri wërsëg, da koy tëb mu jur doomJaam ak pexeem, Yàllaak dogalamJaam ak yéeneem, Yàlla ak dogalamNit ay bëgg-bëggam, Yàlla ak dogalamJaambur, foo tollu naan da laa jàmbuJaan amul tànk waaye Yàllaa ngi koy diriJaan amul tank Yàllay diriJaan amul tank, waaye Yàlla ko wattat, yoobuJaan dees koy lugg, nit dees koy luggJaan du tuut, saayu mattee boomJaan sew na, waaye daõar a nga ca biirJaan sew na, waaye daõar a nga ca biiramJaan sew na, waaye am na daõarJaan tuuti na waaye daõar jaõ ca biirJaaxaan ciw naaj ne gisoob jantJaaxle, jaaxaan faju koJaay poon ak làqarcee àndJaaykat day war géléem, jëndkat war mbaam, ñu daje ciw looJaaykatu yax demetil njaniiwJabar ak jaam kenn du ko waccJabar, deesu ko mat, dañ koy mënJabar, doonte ne yeena jéllooy sàkket, ab xer dammJabar-goroJabar jeey takk tubéy,jëkkër jeey wodduJabar ju bon ak bëñ buy mettee yem (buddi rekk.) Jabar, la mu am fa kër jëkkëram, su ko doon am fa kër baayam du séyiJabar ñatt la: ji ñu la takkal,ji la takkal boppam,ak ji nga takkal sa boppJabaru sàcc du yendandooJaboot day boot ñépp, te du wàcce kennJaboot, jàmm ay mbokkamJabtu na aat bu fërJàdd, buur-fari laJakkarloo ku ko mos xam ne jëw a dàqJàkkay xobbat jombul ilimaani wunkJalu muus janax du ko yërJalub muus la, ku ko sulli fekk fa daraJam sakket du ndannJàmbaar su daanoo, Yàllaa ca jàppJàmbaaru fàkk tëddJàmm a gën jam-jamoorJàmm, ca la ñépp xajJàmm ci la lépp xajJàmm du ëpp, ay du tuutJanax, bu daggee caqub muus, ñag baa jegeBu janax dogee caqub muus, nag baa jigéo Janax day bari pax, bu bëggee muccJanax du jur lu dul luy gasJanax du woo loob deram bay bëtt ñag du ñeme ndono laJanax matul mbuus, te yàq mbuusJanax yu bari duñu gas menn paxJàng dey gindi jëme ci jëfJàng du weesJàng ja caJàng njàngaan, soo mokkalee ber sa daaraKu jàng, boo mokkalee, ber sa daaraJàngora du bàyyi xeet topp dëkkaale yiy faatJàngul tari fen laJant moo di buuri niitu“Jàppal, ma yenni la”, du sawar laa yenni, waaye bëgga xam la nga yenulaAm na ku la ne “ma yen la” ; booba, la ca ndab la la bëgga gisAm na ku la ne ma yen la, tey sa ndab la bëgg séetJàpp ci gittax ba for yatDangay jafandu ci gittax, ba ba ngay am yetJàppal ci gittax gi ba keroog ba ngay am yetJàpp cib bànqaas mu fàqJàpp sama loxoo ma gënal naan yoon waa ngeeJarag moo di sàqam jabaraankatJasig su fàddee kay taxan, kay sangu ca dex ga matula wax“Jatul” matula wax soccetJataõ, loo ko fóot, fóot, du ko teree xasaw mbeqJataõ fu mu jaar, xeeñ mbeqJataõ loo ko fóot fóot mu xeeñ mbeqeJatkatub jaan jaan a koy mujjeJébbëlu, tuub, te nangu koJéem, tële, bàyyi, gàcce nekku caJëf du fi jóg, nettali du màggetJëf ñatt la: Jëf, jëfantu, jëfandooJëf yóbbaale na wax ba noppiJege attayakat taxuta jëkka naanJege buur, jege xol baa ko gënJege te sori, sori te jegeJegem pees taxula ñam yàpp(,.,)Jóge peesu taxula am yàppJëkka fecc taxula mujjeb géewJëkk cim pax, sab geen nekk ci bitiJëkka laye taxula eyJëkka laye di tax nga eyJël bu kii suule bu kiJël jinne tay ci njuumaJélloo gëna aay ca ka ca diggante baJélloo gëna aay ciw rooyJëm ci làmb di bàkku, jóge cay bàkkoo ko gën Dem sa làmb ja di bàkku jóge fa di bàkkoo ko gënJën, fa nga ko jàpp, soo ko fa sange, mu rëccJënde nga sabaar ngarJëndle la fas wu yaa-biir te duñ la ko gubleelJigéen naka takkaayam day, la jikkoom dayJigéen ay jur lu neJigéen doyula wóolu, ndege lu mu la wax, wax ko sa moroomJigéen jàngaaniwul, ndey jaay sëriñamDoom ju jigéen jàngaaniwul ndey jaadi sëriñamJigéen du jàngaani, yaayam ay sëriñamJigéen, jëkkëram mooy sangamJigéen ju nekk ak sa yoonu toolJigéen ju wujjam dee, dara bugalu ko caJigéen ju wujjam dee, dara soxalu ko caJigéen ñatt la: jigéenu xaj, jigéenu suñéel, jigéenu céeliJigéen, soppal te bul wóoluJigéen ju ndaw, soppal te bul wóoluSoppal sa jabar, te bu ko wóoluJigéen, xorom a ca gënJigéen yàgg naa xiif te nàmpul yaari weenamJiit, jànkalaaray maamamJikko dana soppiku jaan walbatiku màtt boroom baJikko du ganeyaanJikko kawar la, boo ko watee mu délsiJikko laago laJikko ak boroom : paxJikkook boroom paxJikkook boroom ba ci paxJikkoy pusóo gën jikkoy paaka ci magJinne su bëggee daqaar, ku yéeg daanuBu jinne bëggee daqaar, ku yéeg daanuJolie, mbaléeñ a koy tiiñJolonker dina këf yàpp, di yóbbu, di lekkJom ay tukki, waaye fullaay ñibbisiJombos bu tàng, du lex ba ko jëkke moo koy mujje(, ,)Yomb gu tàng, lex bi ko jëkke du ko mujje.Jommal sa tool moo gën jommal sa nawleJongama benn lal jombu koJongama du ñàkk daaguwaaleJongama du ñàkk laagoJooja fajul jooja, mer mu yàgg laJoori waay bu mu la taxa sànni say sagarJooru waay du ma taxa wocc samay sagar Joori waay, bu mu tax nga sànni say sagarJooy, woy la, boo sonnee noppi ! Jot nga ci ràbbu Awa Géy, bay laaj saajJoxoñ, benn baaraam ; la ca des, tàllal sa loxo laJubb wu la fal, waroo koo bàyyi muy mar diwJuddu bu rafet doõõ sampul kërJuddu bu rafet ndey ak baay, waaye faayda boroomJuddu bu rafet ndey ak baay, faayda boroom Juddu bu rëy, ndey ak baay, faayda boroomJuddu bu rëy ndey ak baay, waaye faayda boroomamJuddu bu rafet : ndey ak doom, faayda : boroom Juddu, ku koy tëgglu sa këriñ dana jeexJulli reer ak reer julli yépp de, reer bi du maccReer julleek, julli reer, yépp a yemJunj doy na boroom xelJur, mu dee, du yaradal ; jur, mu dund te baaxul mooy yaradalJur mu dee taxula yaradal ; jur mu né léõõ, te fajul dara ay yaradalKa jëlu yuux, xam na lu xewKaala ci ndigg lay jóge dem ci bopp, waaye su jëkkee ci bopp, dana wàccaatci ndiggKaala du jëkké ci bopp, ci ndigg lay doore“Kaay ma wax laa” gëna yomb “kaay ma jox la”Kàkkatar du doon fasu kursKàkkatar, garab gu mu yéeg daadi koy muruKàkkatar lu mu yéex yéex, wërsëgam lay dundeKanam du kaso, waaye koo ca tëj mu xam koKàngamloo ma gënal ku ma dàq yóbbuma nduluñKañ la fi soowum ginaar ba, ñuy sunjuñi cuuj ? Kañ la soowum ginaar ba ñuy õalaab i cuuj ? Kañaan du tee béjjén a daanKar-kar ay doon kàdd ; lëppaa-lëpp ay mujje dewndeKar-kar ay mujj doon kàddKar-kar ay indi kàddKeedo yépp duñu buurKëll bu ne am na mberoomKëll bu nekk ak mberu ma koy ubKëllug dax du dem ngëwël dellusiKendal lu neex, xam fooy fanaan a ko dàqKenn bëggul ku la sut ba mu des sa doom ja nga jurKenn ci ñoom warul féete sa moroom gannaawKenn du boole say nen yépp ci genn leketKenn du def sa bopp Maamadu, def ma MaamadiKenn du dog laawu jaanKenn du gàlli deeKenn du jiital kilifa, ba noppi di ko fakktalKenn du ma jam-naaniKenn du ma rey, fukk suul maKenn du namm dëkk boo xamul, waaye dees na dégg nit ba bëgg koo gisKenn du sippée ciw naaru góor di sëf ci mbaam, te géléem taxawKenn du toog ci bànqaas di ko gor Kenn du tudd néew te newuloo “dem-Yàlla.” Kenn du wax lu mu xamulKenn gisul fu ñuy tabaskee xaj te naa dagan naKenn mënula jàppandoo ñaari jaarKu dàqandoo ñaari jaar jenn ja raw la Kenn mënula nappandoo ñaari jaarKenn mënul lekk lu dul wërsëgamKenn mënul sa kanam, mën sa gannaawKenn mënula nuru mbokki jàmbur, ku ne say mbokk ngay nuruKenn rawul sa mbañ ci ñaaw làmmiñKenn warula jombalu waajuramKeppaar keppKeppaarug ngunu jombul séqKer, kenn du ca mbaarKër bukki xasaw na, waaye fa la bukki dëkkKër, ñaari wax a ko mëna tas : “bu fi” ak “maa ko”Kër, ñaari wax a koy tas : “su doon man” ak “su ma doon yow”Kër waay, ku ca dikk ak dagaan, yaa tooñ ; boroom da di kër-këri bay amkoKër-kër mooy maye kërKër-këray yor kërKeroog bésab waccu, ku yëgoon ruy ngay reereKeroog jatuleen fekk na soccet ne ràppKerug caxat, bu ca mbooloo yendoo garab ga mu law a taxKettet buy la jig te buy daanuy tojKéwél bu dul foog du locciKéwél du tëb, doom ja bëttKéwél ga ca géej, dana manu ko jamKéwél gu dul foog du jur sandKéwél bu dul foog, du doon sandKi feebar dëgg moo di ki amul yaakaarKi gëna bëgg mooy datusiKi la ñaagal, moo la ëpp cereKi nekk ci làng a xam fi gal-gal jekkeeKi wax, waxul ; ki jottali moo waxKi yendu ci ayeropoor bi, jigéen a ko jur, ki muy yendul, jigéen a ko jur.Kilifa doj la, soo ko laalee gaañu, su la laalee nga gaañuKilifa doj laKilifaay ki fiy fajKiñaan fanqul muur, Yàllaay mayeAñaan fankul muur Yàlla moo la mayKokkateey lekk mburum guneKolkolaat yëgul ne yamb baax naKóllëre gannaaw lay féeteKolonk ñedd tallal raxasKon, ay di buriy saraxKon, daanu toggoo jiit, waaye xawma kuy féeteek fett gaKon loxo dem ci gémmiñ, te du ànd akub tibKoo ba noor lees koy wutKoo bañ, bul ko may sa doom, boppam la cay jurKoo ci ne “nanu dem ca ngénte la”, mu ne la “dëj baa ëpp u nit”Koo gënul doo ko teeñKoo jiitu ca mëninam mën koKoo jurul doo ko yërëmJurut du yërëmKoo ne “wuyul sa baay” du mer, wànte koo ne “wuyul sa jëkkëri yaay” mumerKoo ne duma la topp fa ngeen jëm dafa sorewulBoo nee nit duma ko topp, booba fa ngeen jëm soriwulKoo teral fu la neex tëralKoo waxul sa bopp, du la xamKoo xaar ca la mu gëna bëgg, dof a la fay fekkKoo xamul, “ee !” nga koy wooyeKoo xeebal soxlaam, yaa ko reyKoo xëy ci waaram ameel na la añKoo yaakaar, Yàlla la yaakaarKóoni du rot ci kanamamKooy topp dangay xam fa muy jëmKooyi bukki du njoowaanug tefKu aj a gëna bañ ku séenu kawKu aj a gëna bañ ku téenKu am jur jaay leenKu am kanam, am gannaawKu am kuddu, du lakkKenn du am kuddu di lakkKu am kuddu du lakk, walla bu lakkee, di cuuneKu am nit ñi, ñàkkoo daraKu ñàkk nit ñi, amoo daraKu am xaritu golo sa ngemb du tagKuy xaritook golo, bu sa ngemb tagee, mu àjjil la koKu amagul ab tool, maneesu koo may ab liggéeyKu amul baay, na sab nopp doon sa baayKu amul bopp, na am ay tankKu amul dara, du xeeb daraKu amul ginaar siiru waru koo sikkKu amul ginaar, siiru man na koo baña sikk.Ku amul i mbokk, amuloo dara, doo daraKu amul i nopp du déggKu amul kilifa, jinne doon sa kilifa ! Ku nanguwul nit yilif la, jinne doon sa kilifaKu amul mbubb sa biir feeñKu amul palto, amul palaas, amul njariñKu amul yaay, nàmp maamKu amul ndey, nàmp maamKu añaane say dono, sa deewin ñaawKu aye, wol sa moomeKu bañ céebo nangum xaarKu bañ ginaar doo wonniy nenamKu bañ ku la ñafale, dangay tooñ koo mënKu bañ ku saw ub lal, dajeek kuy yàq ub lalKu bañ lu baax, lu bon nga bëggKu bañ ñu saaga la, doo saagaanteKu baña dee ci nguur doo faluKu bëgga dee, wéquKu bëgg akara, ñeme kaaniKu bëgg cerey jaboot dinga nax doom jaKu bëgg dara, def daraKu bëgg ku la duma, tooñal ku la mënKu bëgg lem, ñeme yambKu bëgg lem, wara ñeme yambKu bëgg lem, dangay ñeme yambKu bëgg ñeex mu saf, dangay togg yàpp wu duufKu bëgg ting, taalulKu bëgg xaalis, liggéeyKu bëgg yaa baax, dangay maye sa alalKu bëgge taxa xar sab dënn, ñaw ko dina la jaaxalKu bëggul gaana, ba kook wéñamKu bëreey daanKu bërewul itam, ñu bëre daanu ci sa kawKu bey sa bànneex, góob saw naqarKu topp sa bànneex, góob sa naqarKu biddante, xiif .Ku biiñ bëggal tuñam ngaa seeteKu bindoo ni tama, ñu tëgge la ni tamaKu boot bukki, xaj baw laKu dàq xaj ba ca këram, nga bàyyi koKu dàq xaj ba ca seen kër, nga bàyyi koKu dee ca ja ba, yaa tàgge sa boppKu dee cib marse yaa tàgge sa boppKu dee, doo tàgge sa boppKu def lu baax, mbaa nga wax lu baax, am lu baax.Ku def leneen mbaa nga wax leneen am leneenKu dëgg jaan, du la ne wacc koKu dëgg watitu jaan boroom anga fa fekkulKu dëgg watiti jaan, dafa fa fekkul boroomKu dem ba xamatoo foo jëm dangay toppaat say tànk dellu fa ngajógewoonKu dem ba xamatuloo fa nga jëm, nga dellu fa nga jógeSoo dee dem ba xamatoo foo jëm ; dangay dëpp dellu fa ngajógéwoonKu dem mbaar um Macaam Macaam teg lab tànkKu demul àllarbay sëriñ bi dem dibéeri FirawnaKu demul altiney yonent Yàlla muxamed, dem taalaata FirawnaÀllarbay Maróota mbaa dibéeri FirawnaKu demul Gànnaar itam, xam ne guddi lañuy reerDemunu Gànnaar, waaye xam nanu waxtu wi ñuy reerKu denc ci ron lal a gëna bañ ku dëféenu cib ruumKu di bëgga rendi boppam, su ñu ko bëggee rendi warula yuuxKu di bind noppalikuKu di boot dëru, doom la amulKu di dem xare, nga gànnaayu, mba doo ca faj soxlaKu di foo yabu dem fa, sa ngor yàquKu di loo bëgg jaar ca, sa ngor yàquKu di loo xam wax ko, sa ngor yàquKu di naan ngelaw su joxee ci soow jëlKu di waliis, dafa ras i tuñamKu digeek gaana mbëkkante wara õëb fanaanalKu digaaleek gaana xeex dangay kurpañ fanaanalKu dige gaana, rëkkante, na nga õëb, fanaanooKu dikkoon, da nga demati Ku doon laajte Faali, Ngooy a ngiKu doon may sa bopp doo ñàkkKu dugg ci lu ko matul, ba la nga caa génn, lu ko mat sëkk dina la cafekkKu dul sëgg doo for lu réer Ku dul toxu doo xam fu dëkk neexeKu dul tukki doo xam fu dëkk neexeKu tàyyiwula toxu, dinga xam fa dëkk neexeKu ëmb sa sanqal, ëmb sa kersaKu yëy sa sanqal ëmb sa kersaKu Faat Caam létt, nga gis i sët, booba jig na laKu fanaane def wara yendoo dégluKu fecc ba génn ub géew, kenn du la seetaanKu fecc taxa jàll dex ba àggee dinga mbabbsuKu fóon sa ngemb yab laKu fóotal mbëtt, roccil barKu for sa pénc, yenduwaaniKu gedd, sa ndey a toggKu di talantu ci ñam, booba sa yaay a toogKu gedd, sa yaay daa ayeKu gémmiñam ni kerr ak i gëñ warula wonni yàbbitKu gën ci kër, moo gën ca àllKu gën di buur ci àddina, moo gën di jaam ca laaxiraKu gërëmul nit ñi doo gerëm YàllaKu giiroo koon may la, def ca ndab la ngeen bokkKu giiroo may la, dee ngeen bokk ndabKu gis nen ne nen-a ngi, waxatumala-ak nenu baaKu gis sa sàgganu, yab laKu gisatul kenn, di sa magum boppKu guux peterol di wólub taal, loo ca góobe gar koKu iñaanul ne Yàllaak diwKu jaan màtt sam xel dem ci dee,Ba ngay dund ak ba ngay dee,Lépp sam xel dem ci deeKu jaaxaan di saw, balaa kenn a tooy nga lóorKu jaaxaan di colal, ci sa kaw lay dellusiKuy jaaxaan di saw, ci sa kaw lay dellusiKu jaay juróom-ñaari màggat wara xam lu sa maam di jarKu jaay màggat war ngaa xam looy jaaye sa maamBoo jaayee juróom ñaari màgget, boo geestoo yem ci sa maam, xamnjëgamKu jaay juróom-ñaari màggat xam nga li sa maam di jarKu jàngul du tariKu jaqe foo jublu, moy sa yoonu kërKu jëkka jukki, ba caKu jëkka waxtaan du ko mujjKu jekkul du bariy bañKu jél rongoñ, siim cereem, bu ko ñaan ñeexKu jëm ci xur wi, na wax ak ña fa jógeKu ji buuse dangaa amul kembKu jommi jonkanKu jonkan yomb na daaneelSu jonkanee yomb na daaneelKu joxe say gone, joxe say reeKu jur yërëm, ku jënd sakkanalKu kàcc sag ndaw, mbaanig sag magKu la abal i gët fa ko neex ngay xool mbaa mu nangu koKu la may bët, nga xool fu ko neexKu la abal i gët, nga xool fa ko neexKu la abal i tànk, nga dem fa ko neexKu la abal i gët, nga xool fa ko neexKu ñuy diri, doo taamu fu nu lay jaaraleKu la bëgg a lay sonal, waaye ki la baña lay noppalKu la bëggati, bëgg ko ngir ka la bañKu la ëpp i sagar ëpp lay teeñKu la feesloo, yàpploo na laKu la feesloo moo la yàpplooKu la iñaaneb xeesaay, du la may koroojKu lay añaane xeesaay du la takkal koroojKu la jam, doo nàcc ! Ku la jàngal pes nëbb la kuntaabaKu la jëkk ci néeg bi moo lay wax ni ngay toogeKu la jëkka reer, won law reerinKu la jëkka reer won na la reerinKu la jëkka yeewu ne la sàngulKu la jëkka yeewu, ne la sàngal say taat Ku la jox ndékki, jox la añ, su reer ñëwee nga yaakaarKu la mag, ëpp lay sagarKu la mag, ëpp la xel, ëpp la sagarKu la mag ëpp la ay sagarKu la jëkka juddu, ëpp la ay sagarKu la mage fukki fan, wara xam fukk yoo xamulKu la man ci mëq, man la ci siimKu la màtt fàttali la say bëñKu la ne : “mbas maa ngi ñów”, nee ko “ayca”Ku la ne “sangul”, sab taar la bëggKu la ne “sangul”, sab taar a taxKu la ne, nga ne ko, xuloo gaawa ñëwKu la ne, nga ne ko, xuloo ñëw gaawKu la ne : “mayeel sa alal”, sa ngërëm la bëggKu la nekkal ci naaj bi, nga nekkal ko ci kër giKu la sut, nga ne ko njool miKu la sut nee ko njool miKu la taati neen némm day, boo woddoo ëppléKu la tooñ, bul feyyuKu la wàll jàngoro jëkk na la caKu la xeexe dawKu la yéene xiif, saa yoo ko rombee, géexalKu laaxul lekk, doo laax jaayKu laaxul lekk, laaxtil jaay Bala kenn di laax jaay, laax lekkKu lakk mburu, tuddub dëkkKu lakk mburu tuddub dëkk mbaa nga may ci ki nga jéllóolKu lakk mburu, tuddub dëkk, mbaa nga maye caKu lakk sab jëmb, foo làqu të laKu lamb, yaa tey ; daagu : fa ñu la nobe Ku làqu ci ku ñu rus dinga rawSindax, ndaa lañu koy ruseKu lay mbej ngay fayyu su yaggee mu ba laKu lekk ab jëwamKu lekkul yàpp du muucu yaxKu log suukar, doo ko yàbbiKu ma fa dëgg, nee ma : mas sa ! Ku ma fatt, ma toxoñuKu ma ko dëbbin, ma rukkin la koKu ma ko ndóbin ma rókkin la ko ! Ku ma nëbbu, ma réer laKu macc lu saf siicuKu maf jaay mafati jaay njëngu jaam du la réerKu màgg doon mag, di sa magum boppKu màgg gërëm sa ndey, mbaa nga xarab koKu màgg gërëm, mbaa nga xarabKu mana féey du xaru ci ndoxKu mar taxa naan póotit, bu “robine” ubbee nga rusKu mbaanig sag ndaw, kàcc sag magKu mën lu bare te du ca def dara mooy ki yàqKu mën te defoo lu yàqu yaw aKu mëna nodd, jàkkaa ngoogKu mënoona dog sa bopp, su dogee sa baaraam rekk, na nga fab sa baaraam,daw te gërëm YàllaKu mënul, bawoo : lu yàqu yaw aKu mënul, bawul, lu yàqu yow aKu mënul dara, du def daraKu mënula yalwaani, wara mëna nangu saraxKu mënuta xaajal boppam, du mëna jeexal moroomamKu mer noppee muusKu moomul sa alal, sa alal moom laKu muñ, muuñKu naan bay jayax, dangaa yemul cim ndoxKu naar di sa gan booba nga ñàkke sa ganKu naaw ak i sabaar, ni cëppi nuut su nee mana maa yéy deesu ko gëmKu nara weesu sa bés, sag déwén ñaawKu ndóbin rey sa maam, foo séenati lu ñuul, dawKu ndóbin rey sa maam, foo séene lu ñuul wara dawKu ndobin rey sa maam, boo séenée lu ñuul dawKu ndóbin ray sa maam, boo gisee lu ñuul wara dawKu ne dama ne, raw nga say buumBuñ la yeewee, du kenn yow a Ku ne dama ni raw nga say buum, boo waxeeg njaaxum yaa yeew sabopp, kenn yeewu laKu ne, la nga am ngay duggeb géewKu ne mën naa wax ne sama yaay a ma jur, waaye sama baay a ma jur sandey rekk a la mëna firndéelKu ne sa cerey yaay daa wex xorom, ba nga gedd ko, danga fandeKu ne sa xetug doy na la bandaxndikuKu ne tekk, tekk, ñu won la yoonKu ne yunn ci néeg sa kanam newwi soo duggee deeKu nekk ak sa bàmmeelKu nekk ci xare warula ree ku ñu jamKu nekk ci biirub ndox, warula ree kuy labKu nekk ndax boppam, tey Yàlla ndax ñéppKu nekk sopp na niroomKu nekk war nga fajal sa moroom gàcce ba gar ci sa bakkanKu nelaw fàtte say borKu ngembuwul doo sànguw ñeyKu njëlu di jooy, yaa xam ku deeKu jëlu di jooy, yaa xam ki deeKu njëluy jooy yaa xam la nga fanaaneKu njëriñ jot, nga yàgg faKu nobul waay, jox ko yëfamKu nopp yaay nax doomKu nu ne infiroo nga ne duma dëmm yaa wone sa boppKu nuy feyyikug tëng ci ndàqum ginaar, daa weesu kësKu ñaan ñàkk, boo jëndee amKu ñaan ñàkk, boo jëndee moomKu ñàkk taxa ñaaw, boo amee du la tee ñaawKu ñeme dañu laa déeyKu ñeme yamb, lekk lemKu ñemewul guddi, du rañaanKu ñépp sompal nga duunleKu ñépp tëfli nga tooyKu ñu fey sa bor nga mer, la nga leble rafetulKu ñu fey sa bor nga mer, la nga leblewoon baaxulKu ñu fey sa bor nga mer, la nga leble woon a jagulKu ñu nettali sa jëw nga mer la nga def rafetulKu ñu waccul doo tala njaalooKu ñu yónni jëkkër, nga indiw farKu nuy bëgga ray, nga génne mbuurunke dafa fekk koon nga denc koKu ñuy bëgga ray, nga génne mburunké dafa fekkoon nga denc koKu ñuy dàq ngay daw, di jàppi ween, sa càmmiñ a lay dàqKu ñuy jàppub jaam ngay seetub surgaKu ñuy jiiñ bëtu guddi, ngay soccoo yeeli liirKu ñuy jiiñ ndëmm doo soccoo yeeli liirKu ñuy jiiñ yakktaan ngay õollib tànk, lu ñu la waxal yow aKu ñuy yërëm ngay bindlu téeréb gémmiñKu ñuy yërëm doo bindlu cawli gémmiñKu puudar taxa rafet, boo ñaqee ñaawKu ràcc, jëmale sa kanam, mu dëllKu ràcc jëmëlé ci sa kanam mu dëllKu ragal sawoor, bul ji dugubKu ratt, sifu caKu reere cerey dëj, fanaane jabari dono, boo bindantee, amoo ngorKu reew, amul saans..Ku reew, ñàkk léppKu rey jinne wara fekke awale baKu rey naat dem sa kër baay, ku rey nit dem sa kër ndeyKu rey sa mbaam, yenu sab sëfKu rey say bañ, say bokk jeexKu rey say noon, say bokk jeexKu réy-réylu gaawa rusKu sa bëgge bare, sa ngor néewKu sa bopp toj sa xam-xam jeexKu sa gémmiñ di nàcc, doo wax jàmmKu sa mbañ dee doo ko jooyKu sa mbañ seede, nga ñaawKu sa mbootu jotul, doo roggantiKu woddu jotul, doo boot i gambKuy boot jotul, ngay dolliy gambKu say sër jotul doo boot i gambKu say moroom jaru bëy, boo jarul bëy it njëngu bëy ngaKu sa moroom jaru béy, boo jarulu béy itam, njëgu béy ngaKu sa ndey xëy, dangay gontuKu sa taat di mbee doo jënd béyKu sa tuñu kaw dem, sa fula jeexKu sa weeru baay doy, doo xaaraani bay tala fandeKu sa yaay tuur sam ñeex, nga mëq sa cereKu sàcc lëf, boroomam daf ko fekkulKu sag nàkk jeex, nga aj say koogKu sag nàkk jeex, nga wékk say koogKu sam xel yeddul, nit ñi yedd laKu sam xéy neexul, fasal jom ca ngont la ndegem xéyaat amulKu sañatula bañ, saña nanguKu sañula bañ, saña nanguKu saraxatul gumba, bàyyi kook yalwaanamKu sawar ci liggéey, oomle Ku say tuñ dagg doo mën : “wópplëw !” Ku sëlmuwul, doo sëlëm i kutiKu sët di wéttali maam a fa soreKu sët wéttali maam, moo ca dàqKu sol tubéyu nékk du jaaruKu sol yérey yu jafe, léegi anga sol sagarKu sonn bàyyi, kuy bëgga dee daw, te ku daw ñaawKu sonn, jëriñooKu sonne suuna ba ban suuna, bu la neexee sóonu ca kër gaKu sóobu tooyBu sóoboo dex tooy xépp.Ku xuus, tooyGéej, ku ko xuus, tooy Ku sopp doomam, du ko ñàkk rataxKu soqul, wolul, ba la ngaa laax duggub ruqKu sori taxa ñaaw, fa nga dëkk, rafetoo faKu sumb tooyKu tagg sa bopp, doo juumKu takk màggat taxani, walla sedd bi xaw laa gaañKu takk màggat taxani, mbaa sedd bi xaw koo gaañKu takk màgget taxani, walla sedd bi rey koKu tàqamtikoo xam li mu safKu taxawul faratay boroomam, taxaw yu moroomamKu taxul ndeyi kenn a liggéey, sa ndey du liggéey mukkKu tëb ak ay sabaar, dal ak ay gub, soo ko jëlulee it, yow lañu koy jiiñ.Ku tëb ak i sabaar, daanu ak i gub, su nga leen lekkul, koon it ñu jiiñ laleen.Ku tëb dal cib taal, dese nga weneen tëbinKu tëb dal ca safara, dese na beneen tëbinKu tëb di wax, doo noppee juumKu tëdd ci tëdditu mburu, xam ne mburu góor laKu wuutu mburu, xam ni mburu góor laKu teg diw ci naaj, moo ko reylooKu tëg sa ndënd nit ni wallisiKu tey ab jéllam, kenn du ko tawatKu tey sab jéll, bu ko tawatKu tey xamoon njàlbéen, muj di noflaayKu togg sa cin, yaw lay jëkka xeeñKu tuumaal ñépp, yaa taqKu wacc sa and, and boo dem fekk boroom toog caAnd bu mu dem fekk fa boroomKu wacc sa and, and boo dem fekk ca boroom Ku wacc sab and, and boo dem fekk fa boroomKu wacc sa and, and boo war mu tojKu wàcc yoon, yoon dal ci sa kowKu wannuw yet, yendoo taxawKu wara defar, boo yàqee mu ñaawKu wat pàq ba ñu la xame woon ñu fakk laKu wat pàq ba ñu la xame woon, kenn dootu la xàmmeeKu wax, feeñKu waxul, sa xumbal du feyKu wóolu Yàlla, dinga wérKu wor ku la dul wor, Yàlla wor laKu wuti xànc dinga moytu ratKu xam ki la may, bu ñàkkee dinga muñKu xam-xam dofloo ngalla ña la xamalKu xamoon la ngay mujje nga jëkke ko (ba mu des dee)Ku xamoon fi ngay mujje, nga jëkke faKu xamoon lu ñu lay tontu bala ngaa wax, waaj koKu xamul “buur saay na”, xam “buur dee na”Ku xamul “buur saay na”, dees na ko wax “buur dee na”Ku xamul “suur naa” dangay téye ca loxo baKu xamul “suur naa”, ñu téye sa loxoKu xamul ku la nax, xam ku la dumaKu xamul mbaam, mooy fóon wàq waÑàkka xam mbaam a waral ngay fóon wàqu gannaaw waKu xamul mbaam mooy fóon we waKu xamul, xamul moom la xaj di baweKu xamut fi nga jóge, doo xam fo nga demKu xarfa fuufawul, fuufa xarfa laKu xaste, waxeef nga loo doonKu xaste, yaa ñaawKu xeeb juddoom wàññi darajaamKu xeeb laaxi ndékki bu ko def ci noppamKu xeeb laaxu ndékki defuñu ko ci noppamKu xeeb sa kër baay wàññi nga sa ngorKu xeeb sa muur, wàññi nga sa ngorKu xeebul sa nguur, di buurNit su xeebul nguuram di buurKu xelu xellikuKu xëy tëdd, dinga gontoo dawKu yàgga dox, gindib jantLu yàgg ci njaw di njawKu yàgg ci njaw di njawKu yàgg cib teen, baag fekk la fa(,,,,,,,,,,,)Ku yàgg dox, yàgg gisKu yakk të, da nga xiifulKu yàkkamti sa wërsëg, amiin wa ñaawKu yakke loxo, bàyyi kuddu, doo ko ñaareelKu Yàlla may, mu amKu Yàlla sànni fitt, doo ko mëna feguKu Yàlla sànni fett doo ko mana fàkkKu Yàlla sànni fitt doo ko mana fàkkuFittu Yàlla mëneesu ko moytuKu Yàlla tàccu nga wara feccKu yar sa mbër, yaw lay jëkka daanKu yafal sa mbër yaw lay jëkka daanKu yar sa kuuy, yaw lay jëkka daanBoo yafalee sa am kuuy, yaw lay jëkka daanKu yaru, faluKu yem ci kes doo fey gi naarKu yewwu ren dañu la naxoon daawÑi yewwu ren la ñu naxoon daawKu yëy yaxub bukki, yëy na yaxub yëykatu yaxKu yëy yaxi bukki, yëy nga yaxi yëykatKu yónni say noon di nga leen yàkkamtiKuddoo ñeme gar ba ñu di ko ràcceeb laaxKuddu gu mag ay yëngal dëxinKulli aj, kulli àjjee ko sutKuli aj, la ko àjjee ko sutKuli xame naak JaaloKumbay bañ, Sàmbay rasuKumpa jàpp na ndaw ci jombasu kaaniKumpa jàpp na nit ci jombasu kaaniKumpaa ngi day ni ñayKuppe : tongoo ak awuKur man jaawara mbott mu ñu woletKutt mbëtt, we wu damm xaj na caKuuy dawul ; dafa wuti dooleXar dawul ; dafa wuti dooleMbër dawul ; dafa wuti dooleKuy aaye njéexaat, doo mayeeb callKuy aaye waluwaay, doo maye wóorKuy aaye xobu màngo, doo ca mayeeb doomKuy bëgg i nelaw, boo deewee mu fajuKuy bëgga toxu ak kuy bëgga dee yem, kenn mënula dëkk ak ñoom : loowax mu diw ayKu bëgga dee, ak ku bëgga toxu, kenn mënu leena dëkkalKuy bëre yaay daanuKuy bojjaan du weer kuuramKuy mbojjaan doo weer sa kuurKuy daanoo ca guy, jàppandiku ca mbortaan, dangay yàggal sa jéll, waayeca suuf nga jëmKuy dee, dangay dee fu ñu lay suuleKuy def bunt boo gis ubbi ko daa mës ubbi tisóoliKuy dem fu mu warul dem, lu ko ca fekk moo ko teg boppamKuy dóor a mën kuy saagaKuy dund di xeeñ, boo deewee du mata waxKuy dund di saxar, boo deewee nooy mel ? Kuy dund te kenn xamu la, soo deewee du mata waxKuy gaatngag lakk, dangaa yaakaar ndoxKuy gëmméel téggi sëgKuy gunge boroom biir buy daw, lu la ca waaxusil fekkeeKuy jaaru te liwul, ñaq la fay jëleKuy jaay dee daa lambleKuy jaay ker, bu jant sowee nga làlliKuy jaay ker, bu ngoonee nga lambleKuy jaay sa keppaar, bu tàkkusaan jotee te wàññiwoo sa njëg, ñàkkngaKuy jaay ker balaay ngoon nga wàññi sa njëgKu jaay ker ba takkusaan wara yombalKuy jaay tamaate doo bëre : boo ca dëggee mu tojKuy jaay kamaate doo bëré : boo ca dëggee mu toj.Kuy jàpp jaan faalewul jiitKuy jéem mbànd te mënoo tabax, dangay yàq ban, rekkBàyyileen jéem i mbànd ku mënula tabax doo yàq banTabaxe su jéemantoo mbànd tojle (de nga ko toj)Kuy jeexaati doo mayeeb dërëmKuy jiiy mbote wara séenu culletum bukkiKuy jooy di bëse kenn du la ñaan am ñeexKuy jooy di siime du maye am ñeexKuy jooy du noppilooKuy jooy i yax, doo dem i sëgKuy jooy ku ko watat, dafa amul ku ko bootKuy juutu, sàkkaraa la ko dàq moom mi ko dëkkeKuy kuppeek Yàlla foo làqu të laKuy laax géej, sa sanqal dana yàqu, te sab laax tooyKuy layooji fàtte saw làmmiñKuy naan, di nëbbu, boo jangee, feeñKuy naan di nëbbu, saa yu jangee feeñKu nëbbu di naan, boo màndee feeñNëbbu naan, màndi feeñKuy naan ngelaw boo gisee caakiri du mata waxKuy naaw, sa geen di buubu, fa nga jëm sorewulKuy naaw, say dunq di ruus, fa nga jëm sorewulKuy naaw sab geen di buubu, fa ngay dal du soriKuy ñaaguwaani seen dëkk a beyulKuy ñuy diri, doo taamu fu ñu lay jaaraleKuy raam di la wat su yéege fas toogu laKuy reere mébét bu yaboo falaõi dogKuy reere pann, boo woppee fandeKuy rootaani, seetil boroom goj ak baagKuy rooteek sendal, doo yóbbum ndoxKuy sàkki ron, ku ko abal kàndaama bañu koKuy sàngoo làmmiñ boo noppee rafleKuy sëqaat, ku ko ñaani mbël doo fa naajeKuy summi lu ñu sol, du fa bàyyi lu ñu wékkKuy tëgg ndëndëk sémmiñ doo bari wàlliyaanKuy tëraan ak ku bëgg ku ko wéttali : “ubal bunt bi” du leen booleKuy tëru, kuy teggee ca aayTëru teggee ca aayKuy tisli sag yóor di tuuru war ngaa xam ni doo gudd fanKu ni tisoo sa yuur ne këpp, ku ne la dinga gudd fan, nga weddi koKuy wàlliyàan, sa kër a tëggulKuy wàlliyaan, seen kër dafa fowulKuy weccee, sa alal da laa neexulKuy wékk njoowaan, dangaa yaakaara féexluKuy weranteek sa xel fooy nëbbu dina la tëKu dàqeek sam xel, foo nëbbu të laKuy wëri njooxee xam fa tool yay nangooKuy wokk taatu gaynde day ñeme xëtKuy woor, Yàlla nga ca bëggKuy wuti, demal fa nga yaakaarKuy xalam di ca jaayuKuy xalam di ca jaayu (barke ba yaa ko moom)Kuy xalam di ci jaayu barke ba yaay boroomKuy xànc bafa buteelKuy xasab yoon, amul sérKuy xool la ca ginnaaw sox bu tàkk, doo fitalKuy yiit di të doo woccuKuy yoot du sëqatKuy yuut a neexa jàngal tëfliLa àllaaxira di am jàmm yépp, Kumbaak Sàmba fa demul woonLa boroom géléem bëgg ci digóorug meer, yësal a ko koy mayLa jarag am di yuux, su ko néew amoon jël La jig mbott ca ndox ma, jigu ca janaxLa jig mbott cig dex, jigu ca janaxLa mu saf, ka ko macc a ko xamLa nga dàqekoon kéwél mu jëm ca àll ba, nga dàqe ko béy mu jëm ca kërgaLa ngeen tàyyi toppleen ko, la ngeen sawar bàyyileen koLa tee nag waa dabi nag ya tee ñeex maa neexLa woon, na woon, ña woon, fa woonLa Yàlla xam doy naLa yóbbu tëgg du fa ba uppu yaLaaj ay taxa xamLaalo : sàntamànna jëkkër : waxambaaneLaalo satamanaa ca gën, jabar joo wonniLaax tooy, sànkuLaaxub daaw, bu ñ ko dee nettali cafaay laa taxeLaaxub daaw, bu ñu koy nettali, cifaay laa taxDuñuy fàttaliku laaxu daaw/démb, cifaay ba taxLàbbali fas taxul fas a raw, raw a nga ca kanamLàbbaliw fas taxula raw, raw a nga ca kanamLafañ, boroomi mbaam lay faralLàggeek boroomi mbaam ay farLafañ, boroomi mbaam lay àndalLakk a gëna gaaw togg boo ca bëggul ñeexLakk goo gis la fa gëna diis a fay lakkLàkk ma, mbaa nga léeb ma ! Lamb ñay dégg saaj ba ñooy ëpp ña koy seetaanLàmb aw taat, boroom a ca gënLàmb daj, gis gënu koo wóorLàmb, dajul a gëna nooy diwLàmb, ku ca daanu, rekk na ne : ahan, te yem faLàmbi bukki, béy du ca wàlliBéy du wàlli ci sabarug bukkiLàmbi dóor, feyyoo koy tasLàmbi gaana, tàccu bokku caLàmbu golo, ku jóg, daanu ; golo yaa ko moomLàmbi golo, ku jóg, daanuLàmmiñ du lekk moroom ma, te toggeesu koLàmmiñ wenn mënula lekk moroom ma te ñorulLàmmiñ jigul bant, astemaak nit Làmmiñ, su nee “ñam wi wex na kaani”, muccu caLàmmiñ wu ñaaw, weñ la wuy naaw, dina dal ci ku neLàmmiñu luu a gën làmmiñu fenkatLawbe laa, ku ma wàngarñi fekk maak sama jataLawbee neexa jàngal i pëlKu déggi Lawbe neexa jangali pëlLawoon wonni naLaxas nga jaan, ci sa njaayLay yóbbu nag busëri, moo ko fay yóbbuLàyy-làyy joo gis mujjam cëppLeb yomm-yomm, fey dënit-denitLebal nga jaboot tojal i guddiLebal nga jaboot duuli guddiLebtoo, feytooLéegi, lu lëndëmoon leer, lu soriwoon jégéLeemkat boo gis, day mujj roccig buumam demLëf lu la Yàlla teg kenn mënu ko dindiLëg mën naa daw, waaye àttanul tegLégét, bu wunnee, dana raw fa woonLeket su doon nit, ku ca def ñam, mu yuuxLeketug kese, naxul i béyLeketu neen du naxu béyLekk ci ndab ba noppi xëpp ca suufLekk, jarul damooLekk ñax mu wow, aste lekk ngooñ ak dugub, dina làpploo fasLëkkaayu Yàlla, xalangu du ko dindiLekkal lu la neex, waaye solal lu neex nit ñaLëkkale ay fen taxula am dëggLekkuloo diw, sa gémmiñ niinLekkoo, sa gémmiñ niinLem gi ci taatu mag, gat sa gat sa, du ko lemmiLem neex na, waaye dub dundLem neex na, waaye duw jiwuLëm, lëm na lu gën lëm to lëm waxul la mu lëmLëngoo dafa neex, waaye koo bàyyi mu demal boppamLëngoo dafa neex rekk, waaye koo bàyyi mu dem ak boppamLëngoo neex na waaye ko bàyyi mu wéy a ki mbàggamLépp a ngi ci nit ñiLépp luy melax du caagine wurus laLépp lu am nopp du nenLépp lu ànd ak noflaay ëmb musibaLépp lu ag muñ tàmbali, ag muñ a koy yeggaleLépp lug muñ tàmbali ag muuñ a koy yeggaliLëppaa-lëppay mujjé dewndeLex boo daan raay ak a fóon, boo ca dóoreem pes, ñàkkul lu taxLi “sunuy” neex-neex, “samaa” ko dàqSumaa gën suñu Lu sunu neex-neex, sama dàq koLi béy doon dunde ba sax sikkim mën ca wéy ba deeLu bëy daan dunde ba sax sikkim, man na kaa dunde ba, xëy deeLi boroom géléem bëgg ci dugóor yësal a ko ko mëna mayLi ci taatu ndaa, mbott a ko xam, moom ma fa dëkkLi gëna jafe ci àddina mooy am alal ju ne gàññ, lew dommLi jig mbëtt jigul barLi la dal, dalul galo, mi am ñeenti jabar, ba noppi di raasi ndéemLi la wokk a ma xuriLi ma naqari neexumaLi mbëtt bëgg la bar bëgg, bu dee bar bu baaxLi mbëtt bëgg la bar bëgg, waaye la ca jig mbëtt jigu ca barLa mbëtt bëgg, la bar bëggLi né këtt, né jonn, te kenn du ko tuddLi nga doon soo ko bañee, danga caa yéesKu bañ li nga doon danga caa gëna ñaawLi ngay dàq mu jëm àll, dàq ko mu jëm kërLiccin, li mu yabe ginaar ca ba ñuy gone lawoonLiggéey bu amulug pey, yàgg lay taawloo, caatloo bonLiggéeyal àddina ja mu mel ni dootoo dee, liggéeyal allaaxira ja mu mel nisuba ngay deeLiggéeyu ndey mbind mu nu yaxan la doom jaay juddu maasLiggéeyub ndey; añub doomLii ku koy reere, léegi nga fandeLii Njagaa ma ci sutLiibarub mbokk, moo gën kilób jaamburLiir bu juddook wërsëgamLiir yépp a néew doole, ba mu des liirub jaanLiirub jaan du tuutLijjanti faj na aajo, waaye defarul am réewLi ñu men ci ab ànk maneesu ko ci ab lootLis man cib ànk, maneesu ko cib lootLiy jaay cib ja lépp, manee su koo boole jëndLiy raam, ca ñag ba la jëmLoo barele-barele, boo génnee gis loo moomulLoo barile-barile, ci benn néeg ngay fanaanLoo bees-bees, dugub du ñàkk duggLoo dog mu daanu, gannaaw xaalLoo doonul ndongoom doo doon ub sëriñamLoo nekkul taalibeem doo nekkub sëriñamLoo dul, bu fa, lu la fa, yaa koLoo duuf-duuf bajantu gannaaw xat (waru la) Loo faxas mu rot, dafaa dëkkulLoo jege-jege Maawo, Dee-Njéeme gën la koo jegeLoo ji ngay saxleLoo mel ni kuy xëddé pepp, te fajar giy niitLoo mën-mën biiru waay, mu def ca loo yëgulLoo muus-muus, sab goro gën laa muusLoo ni suma doon buur, booba xelum buur a nga caLoo ragal da lay gaañLoo sopp-sopp doomu jaambur, sa doom a la ko gënalLu nga sopp-sopp doomu jaambur, sa doom gënal la koLoo teel-teela jóg, yoon jiitu laLoo xam-xam pax, janax gën la koo xamLoo xamul ab reggaayam, ab xiifaayam du la sonalLoo xamul reggaay ba, xiifaay ba du la sonalLooy bañ ñu xam ko, bu ko defLooy bañ, yal na la ko Yàlla bañleLooy may say bañ doo ko may say soppeLooy ñut-ñuti na sàcc bu ànd ak narkatLooy tendeefal, ne patt bu fori gëtLooy yóotu, jotoo koLoxo bu duggee ci mooñ am lu ko jam, da koo bett, waaye foogu kowoonLoxo du miin gudd, miin gàttLoxo du tàmm gudd, gàtt te dogeesu koLoxo lu nekk, biir ba muy riisoo ko tax di sonnLoxoy Kajoor dañuy féewalooYoxooy Kajoor day weesalooYoxoy Kajoor, dañuy weesalooLoxoy Kajoor dañuy weesaloo Ay yoxo Kajoor dañuy weesalooLoxool Kajoor-kajoor di weesalooLu àll ay-ay taat fare gannaawLu am ci suuf ñetti fan nëb, ba mu des jiwu ndax yaakaarLu am Yàllaa ! Lu amul, du am u turLu baax amul “seetal ma”Lu baax, du baax ba weesu baaxLu bëñ bu weex mayewul, bu xuur du ko mayeLu beref fett-fett, dal ca àndamLu bon a bonLu boroom ndugóor meer tàqamtikuLu bukki om-a-om, mën naa bëreek béyLu cin xat-xat, xorom ba xaj caLu cuuj tuut-tuut gàddu njëlamLu daay tàkk-tàkk bàyyi fa kuréelLu dagg sute xaaxaam ba di ko sekki ? Lu damm ndigg ay dóoxaluw taatLu defu, waxu, te lu aay di njàmbatLu defu waxuLu defu waxu, lu ay di njàmbatLu defu waxu, lu aay di njàmbatLu defu waxu, lu xew di jàmbatLu ay, di njàmbat Lu diis diigLu dugg ci benn nopp génn ca baleLu dul dëgg du yàggLu dul doy nu mu tollu doyLu dul jàmm, jàmm a ko gënLu dul raaf amul ci àddina siLu dul Yàlla, ag neen laLu ëpp tuuruLu feeñ cib sëy, nuyoo woon na ca ngoro ga, dañu koo fayulLu gane cib séy nuyoo na ci ngoro dañu koo fayulLu gan sonal-sonal, dina ñibbiLu gor di wëyée, Yàlla bu ko saay-saay xamLu gune gu jigéen muus-muus buy matu woo yaay jaGune gu jigéen lu mu muus-muus bu matoo woo yaay jaLu guy réy-réy, gif ay ndeyamLu guy réy-réy, gif a di ndeyamLu jarag bon-a-bon, mana wàkk néewLu jarag bon-a-bon, moo tane néegu neen.Lu jarul dem ndaam di wuti sëriñLu jebbi ci xol, focci ci jëLu meññ ci xol, jebbi ci xar-kanamLu jiin Njaag a, te yaay NjaagLu njiin Njaaga, te yaay NjaagLu jinne màggat-màggat, dese õelaju bu jommal goneLu jinne màggat-màggat, dese regeju bu jommal ndawLu jiwu wa jeexul jógu faTe lu neex du jeex dañ koy dog ba beneen.Lu jiwu wa jeexul, jógu faLu njiwuma jeexul jogewu faLu jongama bëgg, Yàlla nay jàmmLu jooyloo xaleel a gën lu jooyloo magJooyu xaleel a gën yu magJooyi gune moo gën jooyi magLu jot Yàlla def koLu jot, yomb Lu juddoo cim tàgg, bu naawul jaaxal i mbokkamLu juddoo cim tàgg naaw, mbaa mu jaaxal ay bokkamLu juddoo cim tàgg, màgge cim tàgg, soo naawul, jaaxal say bokkLu kenn mën, ñaar a ko ko dàqLu la bett, mën laLu la ci saxaar biirale ba nga nar cee wasin wagoLu la mar mayul, màtt du la ko mayLu la yar ak teggin mayul, leneen du la ko mayLu bëñ bu weex mayewul, bu xuur du ko mayeLu la raay mayul, wokk du la ko mayLu la raay mayul, wokk du la ko mayLu la réer ci juddu feeñ ci jikkoLu réer cib juddu, feeñ ci jikkoLu nëbb ci juddu, feeñ ci jikkoLu la sukk may, na la ko joxañ xañLu la sutul, du la mana may kerLu la sutul manu laa keralLu la tiim weesu na laLu la waay maye kon jën, na la ko jàngale napp moo gënLu la waay wàll ëppale la caLu la Yàlla jox, waruloo ko xeebNit lu ko Yàlla jox waru ko xeeb.Lu la yar ak teggin mayul, leneen du la ko mayLu li doon da na xaq um njekkLu loxo def, loxo man na koo dindiLu ma waxadi-waxadi, bu ma giseeb nen, ne : “nen a ngi”Lu ma xam ci ginaar gu ñor, lu-dul lekk ? Lu mag bëgg te dofu ca, booba ab bëgg-bëggam dafa desLu mag lekk a gën lu lekk magLu mag mos a gën lu mos magLu mana am, gërëm Yàllaak sa ndey.Lu màtt yiy reere ? Lu mbootu émb, moo ci yéesLu metti, ci góor lay dalLu metti, góor lay dalLu metti yàggul, (ci kaw boo ko weesoo.) Lu Naar gis ci mbuusam, ba sànni ko, ku ko for it du am njeriñLu nar barey-barey su dëgg jógee jot koLu õawul du màttLu õaaõul du màttLu ndaw fatu-fatu, bàyyi fa ëtt baLu néeg rafet-rafet, boo nelawee fàtte koLu neex, Buur jël, ba mu des fudduLu neex du doy Lu neex tey, dàq ëllëgLu nekk ci kanam rawul i bëtLu ne ca kanam rawagul ay gëtLi ci kanam rawul i bëtLu nekk fukk ëpp na kennLu nekk mënees na koo toxal, mu mel na mu meloon ba mu des waxLu nga ñàkk-ñàkk xel, xam ne jabaru baay, ndey laLu nga ragal sa taat féete la gannaawLoo ragal-ragal, sa taat féete ca gannaawLu ni këtt, lu ne jonn a koy fajLu ni téll, mu ni damm naLu nit nàmp moom lay yësal a ko koy may Lu ñam baree-bare, mujja jeex, ndegem nëbbu la koLu ñam barey-barey, mujja jeexLu ñor tàbbi ; gàjjan gaay bañLu ñor tàbbi, gajen baay bañLu ñu dëppe sendal, aayewuñu ko weñLu picc bare-bare, du teree ji dugubLu picc dégg, sabeLu picc naan-naan, naantil naanu ñeyLu picc naaw-naaw, dal ci suufLu puso muus-muus, wëñ jaar ca taat waLu puso muus-muus wëñ jaar ca bën-bën baLu reen jan-jan, reen a nga ca suufamLu reen jan-jan, reen a nga ca suufLu rey Maalaw, du fi bàyyi AlfaLu rey mbuum, dee ca, ku weddi laaj gerteLu rey mbuum, dee caLu rayati mbuum, dee caLu sakkantalkat ba denc, sallaxkat ba sànniLu “sama” neex-neex, “sunu” dàq koLu sax y dung naaw gannaaw bànjóoliLu surga sañadi, sañadi sañ ne : “suur naa”Lu suur bajantu ba mu desub xaalLu tànk ñaaw-ñaaw wonees kow yoonLu téere yàgg yàgg ca wuude ba kay ëw, yàgg lu ko raw ci tànki boroomLu tëgg dina tasLu tëgg waxtaan, da koo tasulLu toj bopp ay tuurug yuurLu tóor-tóor jaayoo, na ko gërëme buutLu waay def, boppamLu waay def, mu tees ci boppamLu waay def da koo talLu waay def dee, su dekkee du ca delluLu mag def dee, bu dekkee dana ko bàyyiLu waay di wuyoo da koy niruLu waay giirook yaw, di la may, mu faf ko ba ca ndab la ngeen bokkLu waay góob, gar koLu ca waay góobe, gar.Lu waay jaay fa Yàlla, fekk fa njëgamLu waay jéemul du ko mënLu waay mënul neexulLu waay muñ mu jeexLu waay nangu, teg ko ko dagan naLu nit nangu, teg ko ko dagan naLu waay ñàkk, waayam a ko amulLu waay ràbb, rax ca dënkLu waay rendi, ci say loxo lay nàccLu waay rendi mu nàcc ci loxoomLu waay rendi, ciy loxoom lay nàccLu waay rendi, ca suba, ba ngoon ci yoxoom lay nàccLu waay wax cib nawet, cab toolam la ko giseLu wagajaane maye du and ak njariñLu wànq di dox noor ? Lu wommat lu né fa mu jëm la jëme la mu wommatLu xaj lekk-lekk, bàyyi fa der ga ca baat baLu xaj mënul ci saaku dugub mënalu na koLu xale wax, ca këram la ko déggeLu xel nàcc, xel naan na koLu yaq añ, añ laLu yëkkëti mag waxloo koLu yëngu am na lu ko yëngalLub lawbe rëye kon, na ko mana yatteLuy aas dana nenLuy daw am na fu mu jëmLuy law, ndanaat a ca mënLuy nit ? Luy yëng, la ko yëngal a ko ëpp dooleLuy yoonu lawbe ci géléem te naar ne jonn taxaw ? Luy yoonu sanqal ci nafa ? Maa bañ sebet ndax i weñMaa ci joo gis, ndof a ko lalMaa ci joo gis, ag ndof laMaa la men deesu ko wax, dees koy jëf“Maa mën” : defal ñu gisMaa ngi ci sa simis bi/mbubb mi/ létt bi Maaseek nit, musu laa gën tubay, musu laa gën mbubb, mu xëy doomam agën sa doom, dafa mettiMaatay su jotee kenn duma njékk si gat-sa“Maa tey”, xuru gàcce la, ku rus a cay jaar“Maay taawu boroom kër gi”, tekki dara ci kër gee ko gënMacc buy : ay lorMaccaatum nen, kenn du ca fot te du xotti bóliMaccinu dimb dina tax dimb a wexMaccum daqaar ay õelaju lay àndalMademmba Jóob Yatma Soog sëriñ bi ci ÑomreMag a moom xamam, su ko neexee làl ko toogMag ay duggi NdóobMag bu gëmmee, ne, gisuma jant bi, kenn mënu ci daraMag bu rusee, ne “maa tey”Mag, day faggandikuMag du fecc “Yàlla naa dee”Mag du fecc ci Yàlla naa deeMag du fecc yal naa deeMag du gaaw.Nu ngoog xamal nag ne : mag du gaaw.Mag du xam i naxam di ca duggMag du Yàlla waaye yàgg na ak YàllaMag, jaani ñàngóor la : bu la riisoo, bàyyil la daõar, boo ko riisoo mu bàyyilla daõarMag jiitu, rakk topp caMag, lu dal xelam a koy may yaramMag, lay dalum xelam, moo koy may yaramMag mat naa bàyyi cim réewMag mën na xélu ndaw, waaye bu àkkee saõañMag mën naa rukki nen ba mu mokk te du tojMag su rukkeeb laaloom, mëq ub daõamMag toog na séen lu xale taxaw te séenu koMag dina sóonu di séen lu gone gu taxaw gisulXale séentu fu sori te gisul, mag toog fi mu toog di gis Mag dana tëdd di séen lu sori, gone jóg taxaw te du séen daraMag dina tëdd gis lu gune gu yéeg gisulMag tuuti, gone tusMagu ñey, maaseek moom a ko gënMag uw ñey, maaseek moom a ko gënMàggatum béy du weesu mburngëlMàggatum guddi, ku ko gisul mu gis boppamMagum lëndëm ku ko gisul it, mu gis boppamMagum lëndëm, ku ko dajatul, mu daj boppamMàggatum pël : nañ màngi i yóo, bu nu màngi i yóoMàggetum dàngin, cuqtaan yóbbuwul ub lancamMàggetum golo kenn du ko jàngal õelejuMàggetum golo mu ngaak njaab mu mu jommaleb xajMagum rambaaj, lu mu fekke ca laMagum téeméeri at ak ndawul téeméeri teen su ñu waxtaanee jubooMalaaka mu ne, am na mallarciMalaaka mu ne am na màllarceemMan a man a joo ais du waajaMana wax, féetee ki wax a ko gënMan aréen, pepp mënu maa yey, su dul woon man, ceeb du niinMan de, jab laa : sama taat a ma téyé ! Man firib man fàppMan gan, man sa bopp laMan jiit, man jànkalaarMan suma doonatul baay kenn du ma miraasaaleMan, taxas laa, ku ma lonk nga sëggMana, mana joo dégg, du moomManaar a ngi naar yaa ngiManees na laa takkal jabar, yóbbul la ko ci sa néeg, waaye il ci des, yowrekk a ko mana defMar du ma taxa naan póotitBu la mar taxa naan póotitMar du taxa naan am póotitMatt gay ñoral cin, cib àll lañ koy taxaneMàtt nga sa mpàllanqMàttu melantaanDuma ko fowe,Bu ma màttee,Ma màtt ko,Ndigg la dammMay gu jëkk, may gu dëkk a ko gënMay gu dëkk a gën may gu jëkkMaye bopp rocciw làmmiñMayee lu baax ci kër laa njëkkeeMayu nangu baaxulMbaam, bu la wéqee nga wéqaat ko, tanewoo koSu la mbaam wéqee, nga wéq ko, yéen ñaar a yemMbaam dafa gàtt, waaye ci jur gi laMbaam gàtt na, waaye ci jur gi laMbaam du jur ci kanam nitMbaam ma ñu sang ba mu set wecc anga xalangu ca binit.Mbaam mu, bu wéqee màtt, def na xeexu baayamMbaam mu yeex tey yóbbub sëf, moo gën mu gaaw te yóbbuwul daraMbaam xamul gafakaMbaam xuux yaa neex deret mu ni sañula bañ laMbaam-sëf mu te, “Bàyyi” la santMbaamum jaambur waññ nopp du ma ca fekkMbaax gu ñu soq njànj, mayewul uw nitMbamb reyul weerMbamb reytil weerMbañ gàcceMbar-béef ak mbaraa-béef,Reeni xarañKu ko toggal sab goroBoo tóllantee mu deeMbaxalum xeer, du ka jëkka sóor ay jëkka ñorleMbaxalum xeer, jëkk caa taal taxu caa jëkka ñorleMbaxalum xeer njëkka baxle taxula njëkka ñorleMbaxana du fekke coonob boroomMbaxanay du fekki deewu boroomamMbaxana du fekke ayu boroomamMbaxana moo teg sa bopp jekku ca, bul ko teg ci boppu keneenMbaxana moo natt ci sa bopp, jekku ca, bu ko natt ci sa boppu nawle.Mbëggeel yax bu rëy toju koMbëggeel gu mat sëkk, wéet gu mat sëkk, ngor gu mat sëkk du fa nekkMbejum kanam, boroom a koy fajal boppamPesum gémmiñ, boroom a koy fajal boppamPesum kaabaab boroom a koy fajal boppamMbër a may dékk, mag a may daanMbër ca ka la jàggi ruurMbër danu koy donn waaye nguur danu koy jëndMbër : doole doolee mën dëgg, waaye dëgg ay mujjMbër du lëlu, day màgg daanMbër mu mag moo gis, ci mbappat lees ko jëleMbër mu nëbbu bu yàggee feeñMbëtt ñaaw, saf ñeexMbey bey a koy jeexalMbiijum taat saful suufMbindaan du jaam, (daan sa doole la)Mbojj, boo bëggee xam ni saw jal di tollu, dangay fekke mbees maMbokk : dox ak wax la, suñu ko noppee dox, noppi koo wax, dara desatucaMbon moo di li nekk ci sa xol, nga di ko nëbbMbonaat ñawkat la woonMbooloo mooy dooleMboolooy indi dooleMboteey doon kuuy Mbott yiy tëb nawet yépp, ku leen tàccu, sa tool booyLi mbott di tëb nawet, lépp, ku ko tàccu, sa baxaw booyMbubb mi nga dul sol, bu ko solal sa nawleMburu, su amoon gàllaaj takkal ko boppamMburu su amoon gàllaaj gu muy digle suy dem ci taal ba takk koMbuus deful lu gën peppMbuusum gone munul sol yaxi magMécce, mu ca bënn am njariñMeew mu wayul tuuru naMeex-sedd, reyMel né ba Ngóor jaaye mbaam ma te ne nopp ya duñ ca bokkMel né tuq su bënn te saañ ba réer, (te mu defoon lu neex)Tuq su bënn, saañ ba réerMelax gaaw na, waaye yóbbuwul wërsëgu kàkkatarMelax a gëna gaaw, waaye du yóbbu wërsëgu kàkkatarGaaw taxul yelaana dunde wërsëgu kàkkatarMëna dugg màndiõ amub yóbbal a ko gënMën gan : ci la ko neexMën ko, defoo ko, tëlee ko gënMën na maa lugg tabandoorMëna gàntu nib sonjaanMëna làyyi taxul nga bëgg sa kenn di tooñMënaatoo yàqoon gëti goloMëneesu laa tàgg ba tawtewoo ! Menn picc mënula yàq ndiiraanMenn picc, bu beddiku, yàqul ndiiraanMenn picc mënula yàq am ndajeMenn picc yàqul um ndaje“Mënuma ko”, dëgg la, waaye “mëneesu ko”, leneen lay niruMënuñu am dara tey sonnuñu caMer mu bari ñàkk la, ku am begMer, noonub boroom laMere buur, jege xol baa ko gënMere màndiõ, mëna waaxoo ko gënMere màndiõ, dox bu gaaw a ko gënMerum ginaar lu muy wàññi tusuñe ? Merum ginaar saful tusuñe Merum golo saful boroom toolMerum janax saful muusMerum golo saful boroom toolCongol golo lu mu bugal boroom tool ? Merum janax saful muusMerum muus, wokki sàkket, rekkMetitu xol su nekkoon ci tànk ñu soox koMiin day tax nga yab loo warula yabMiineef laago la, suy ñëw du tàggu boroomMo, ku sa biir xottiku, looy doye dugub ? Momar ay Mëló, Ndiix ay Ndaax, Sàmbaay BàccMoo juddu ciy géléem nàmp ciy mbaamMooy buur, mooy bummiMpeccu sagóor loo ca gaawantu kon a wàlli, na nga yobbu gubMpeccu sagóor lu nga ca gaawantu koon yobbul gubMujjug mbaam i tanMunu malaa wutal dàll war-waraan ngaMuñ a gën, yàgg bàyyiwul daraMuñ a gënMuus, boppam la nekkal GànnaarMuus mu ne moo xam na muy toje boppu janaxamMuus mu nekk ak sa tojinu boppu janaxMuus mu nekk xam na nu muy toje boppu janaxamMuus na ba di wowali garabNa góor aay biir, wànde bu mu aay làmmiñNa ku ne bay wallam ci waar wiNa ku ne beyali baayam ! Na nga bëgg sa waay mel ko, sa waayi moroom a koy melNa nga fexe ba ku Tabaski jox la pooj, foo Tamxarite, jox ko këllu cereNa ñu bàyyi wànneen ba xam nu muy mujjeek i gëtamNa sànqaleñ topp ña diwoo suukarNaa, ku bàyyi xët mu nàcc ! Naaga mën naa juddoo ci wanag, waaye du fa màggeNaaj wi dina saxloo lu nekkNaan du dul faj mar, loo ca mos mu doyNaanu rafetal soow mi nu dugge ko ja baNaar ba fa Gànnaar boppam la fa nekkalNaar bu ndaw, lu mu wax, ca berkelle ba la ko déggeNaar, maam ja maam ja, GànnaarNaaru-góor, bu déggoon i tëggoon malluNaaw doy na, waaye koo jub mu dee amu ciw yoonNag, balaa dee wéquNag, balaa jur ñoqiNag bu suuree wara gërëm sàmmNag, bu xeeboon béjjanam du ko xasanooNag wéq na doom ja, waaye bañu koNag wu màggat du yàq mboobNag wu ñuul, ku ca am soow mu weex wara daw ba fattuNagu naankat, dex a koy tiiñNaka sagal, naka ndeerNàkk sol mbaam taxu koo yenuy goroõNàkk wéy na jiwNàkkug doj koogu teeyloo koy naanNamm reytil weerNamm yàpp du ma taxa lekk war-waraan“Na nu def” joo gis, “na nu wax” a ko jëkk“Ayca nañ ko def” joo gis, “ayca nañ ko wax” a ko jiitu“Ayca nañ ko def” joo gis, “ayca nañ ko waxtaanee” wara jiituNanu dëkk doy nab digeNawet boo dikk di taw i xal, bu ko ñemeNawle, nit rekk ka ko sonnalNaxe, ku ca am mbubb, am ca tubéy, mbaxana të la caKuy nax may mbubb, tubëy ja të laNdaa, feesal mbaa nga toj ! Ndab, bu taqee, doo ca mëna yakkNdab ku ca mënuta sukk sukkin wu jekk, waru caa jéema lekkNdànk-ndànk mooy jàpp golo cib ñaayNdar, xëyul sottiTepp-tepp, a gën yuréetNdar xëyul xëy sottiNdar, xëyul sottiNdawul ñetteelu mag, lamb lay bañ, waaye lamb na ba-noppiNdax àddina, bu tukkee, añ day naaj ? Ndëféenaay yóbbuwul nagi mbëttNdëfeenaay yóbbuwul nagi bëtDëféenu yóbbuwul nag i mbëttNdegam baaraamu dey moo aay, gëntee tëstënNdegam naar bay jaay xorom laa gisul waxantu maak bay jaay laaloNdegam ña ca wolu waa daanu ca teen ba, astamaak ña ca pind baNdegam ña ca waluwaay ba ñoo daanu ca teen ba, rawatina ña ca pindbaNdegam seq a jommi astamaak cuujNdegam tukkee tiis astemaak deeNdëmm ndey, ngaana baayNdey dàllu géléem la amul kuutlaayNdey géléem, baay géléem, bu sëful i ngaax waar i mbokkamNdey-ji-seex, njaaxaanaay lay tëddeNdeyu maye dee na; ndeyu jënde rekk a desNdigg toq moo gën taati neen ! Ndimbal, na ca fekk loxol boroomNdimbal na ca fekk loxol boroom, (ba mu des lol liir mbaa lol néew)Ndóbin, la ko suub, moo ko gëna ñuulNdox du fàtte yoonamNdox du gëlëm mukkNdox du mbokk nde kon du togg jënNdox du toxuNdox, fa mu daan taa ba-tey, ku fa dem fekk fas tepp-teppFu ndox daan taa ku fa dem fekk fa tepp-tepp yaFa ndox daan taa, ku dem fekk fa tepp-teppNdox mi taw ci joor gi ba mu sax ñax, taw na ci jànj bi, te taxu koo saxñaxNdox mi taw ci banaana ba mu saf suukar, moo taw ci kaani ba mu wexkaaniNdox moo fekkewul ba muy taa, bul jiite xuusamNdox moo fekkewul am taam, bu ko xuusNdox moo fekkewul ba muy taa, sangu ca wóorulNdox mu sedd, marul a ko dàqNdoxum kese du foroxNdoxum linjaan tàngul waaye day rey màttNdull jeex, surga yooyNdund du xëccóok ndeeNdung, bu juree ndung, ruusNdur-nduri jab daaneelul ñeyNé xàjj ne Maxujja XàjjGaanag Ndànd ga doon xool piisub perkaal Ba soppalikub mayluusNebbon bi ci dënnu tuabéer, ba tax ko tëbëntu, mungi ci xàbban te mu netekk ak moomNëbbul te ne gisuma kenn, waaye bul wax ne kenn gisu maNéegi baadoolo yépp a niroo ba ca gayet gaNéegu mbon, ku nekk dana ca fanaan, wànte biddantee ca amul njariñ Néegu séy dafa xatNéegu sëy xat na.Néegub jargoñ la, du la fegalub sedd, du la fegalu tàngoorNéegub ngor, kenn terewu ko, ku ci duggul ci yow laNeenug neen, du rey bukkiNéew, bu rombeey armeel, robam dootul neexNéew na a gëna na ñu ko bàyyiNéew na moo gën dara.Neex i tànk, bumu la yóbbu ci sàq moo beyul woonNeex i tànk bumu la yóbbu ci sàq moo beyutoonNeex làmmiñ ci njaay, dem fu soree a ko gënNeex làmmiñ ci njaay, neex njég a gënNeex xel taxula mëna nettali sa géntu moroomNeexum xel àggul ci nettali sa géntug moroomLu waay muus muus doo mëna nettali sa géntuk moroomNeexal ku la fasale, neexal ku la daan a ko gënNeexum ngont, xam fooy fanaanee ko gënNég ba jaan dem, nga topp ca watit way dóorXaar ba jaan dem nga topp ca watit way dóorBàyyi nga jaan dóor watit waBàyyi ba jaan wéy, nga topp ca watit wa di dóorBul bàyyi jaan ba mu dem, nga topp ca watit way dóorBul xaar ba jaan wéy ngay dóor ci watit waNekk ci sa donkaasigiNelaw ay rakki deeNelaw tax naa gëm deeGëm naa dee ndax i nelawNen boo xam ne balaa nga tëdd ne ko cateel ko nen a gënNen du bëreek dojNen du wuréek u dojNen du wure ak dojNettali, ci làmmiñu boroom la dàqe Nettali du màggat, yal nay lu baax Nettali sa géntug moroom, waane weesuwu koNettali sa njongal baay, “neex na” doy na caNgaaxi tukkal, kenn du ko perngal mboccorNgan gu yàqu, gunge gu sori faju koNgan gu yàqu, gunge defaru koNganug nàkk amul ub nettaliNgaram ngaram baayi ngaramoon na baa muy bëgg ngaramNgasum ñàmbi ku ñu cay yoori goj, daa weesu reen yaNgasum puloox ku ca wuti ay goj booba weesu nga reen yaNgawar ay daanuNgeeroo-ngeer, ngeer a ngi ! Kañ ngay xam ngeer ? Ngelaw la dugal xob ci pax, génnewu ko caNgéntél jasig bu ko mbëtt yëgee bar a ko waxNgësëm wacce wu ma dama ñor tabbiNgooxi mbott du tee gaynde naan cib déegNgor moo di lekk suurul, mu jógNguri wocc na banNguur kenn du ko ñaddNguur, kenn du ko summiku cig ëkkNi ñuy def saa njëkk kenn du ko def saa béjjénNiitu ba lakkleKuy niitu ba lakkleDafa doon niitu, faf lakkleNiru sa baay, niru jamanoo ko gënNit a ngay jëggaani lu ni gàññ ca péeyamNit ak jikkoom, pax rekkNit ay juumNit ay liggéey alal, waaye alal du liggéey nitNit balaa xam li mu yoor mu ñàkk koNit bu ca jom jógee, dara desatu caNit dëgg, du fot ci ndab, fotati ca Ndab, mag du ca fot, fotati caNit dina ànd ak moroomam, te du maasamNit du daraNit fukki mbubb laNit kenn du ko bañNit ki, li muy gëne moroomam, buy sangu, du ko summiLa nit di gëne moroom ma, buy sangu, du ko summiNit koo gis, bu waxee, peese boppamNit koo ne “doo dara”, mu merNit ku baax dey xam lu bari, wax lu néewNit ku bon, jikko mat na moytuNit ku dee te amul doom, raaf naNit ku lu nga denc, mu def ca loxoom, doyula dëkkalNit ku nekk a ngoo xasaw néewNit ku nekk, xasaw na néewNit ku nekk ab tool la, lu ca waay ji, moom la cay góobéNit ku nekk àddina war na bàyyi xel nawleemNit ku nekk, juddoom a ko magNit ku nekk nu la neex nga melNit ku saay-saay a bañ ku ko gëddNit ku wóor te doon gor du bari borNit la mu jëf la du la mu waxNit li ko gëna sori mooy àddina, li ko gëna jege mooy dee, li mu gëna bëggmooy alal, li mu gëna ragal mooy deeNit men naa xeteñ, waaye Yàllaay dàggNit mënul lekk lu gën li mu liggéey ci loxol boppamNit moo gën tibbamNit, nit ay garabamNit, nit ña ! Nit xam na demam, waaye xamul dikkamJaam xam na demam, waaye xamul delluseemNit xam nga fooy yenoo waaye xamoo fooy yenneekooNiti téyé, ku ñu dogal tubéy itam, ngemb laa nga ca wet ga di la xaarNjaay mu xajam lambNjaayum póon ak làqarci Njalbéenug toroxte dey neexNjàng mu ne am na àllarbaNjàng mu ne, ci baa lay tàmbaleeNjariñ : loo fekke ! Njatu, bu juree njatu, seõõNjaw des naw xambinNjeexaataat, foo foreeb doom, delloo fa sab loxoNjekk-njekkal a yàqoon gëti goloNjëlbéen du dara, muj gu rafet rekka mata ñaanNjëlbéen du dara, ag muj rekk a takkuNjiit du ki jiitu, ki nu jiital laNjobba dem, Gànna wat ! Njong li, na yem ci aat yi, te bàyyi baayi aat yiNjonkonaay, sampul kërNjort lu ñaaw dinay faral di wattu boroomNjula du yàgoo cim xelNjulli dafa xasaw néew bu ñorulNjullit moo di naan màndiwul, mu bàyyiNjuumte du ñàkk, yàgg caa bonNjuutaay guddagul, mbate géléem juutooNopp a mag boroomNopp a xereñNopp amul kubéerNopp bu doon jogé ci boroom tukki bu ñëwée boroom yokk mbaawaññiNoppal na baay Diba dee na guddi amul càngaayNoppaliku, noppee ci gënNoppalu, noppee ko gënNoppi sëllu mag bejjenamNox gaynde matula wooye sa baayNu golo xam, na ko boote doomamNu golo xam, boote doomamNu xeex tax ñu tàggoo booba ag bokk dafa doxul seen digganté Nuni neen laNxarit ba laa dëër nu takk ko ciw naajÑa bokk lël, def ñu di ànd ba moosÑa daan ñaane njekk, jeexuñu ; ña daan maye njekka jeexeÑaag bu réy ray na boroom waaye regg la ca jublu woonÑaan gu daje ak amiin laÑaan su nangoo sonal boroomÑaar a di def aye ci àdduna : Njéemé ak MbanikÑaar a di yëf di jàmm ji àddina : ngor ak njullitÑaar di def jàmm ca àdduna : ngor ak njullitÑaar a mën kenn, te ñett du bëre : lii, ku ñu sot nga xam koÑaar a ngi nii ñu xam :Ki xam, te xam ne xam na, Ki xam, te xamul ne xam naÑaar a ngi nii ñu xamul :Ki xamul, te xam ne xamul, Ki xamul, te xamul ne xamulÑaar ñu bokku yoon ay dëggantey tànkÑaar ñu gudd-bakkan duñu mëna fóonanteÑaar xam nañ, ñett a xamulÑaari bët a gën di gis as bennÑaari bët danañu gëna gis as bennÑaari gët du yër butéelÑaari loxo doõõ la, bu ci ne mooy raxas moroom maÑaari yëf duñu mëna àndÑaari yëkk yu mat xajuñu ci menn mbalkaÑaari yëkk xajuñu ci menn mbalkaÑaari kuuy xajuñu ci menn mbalkaÑaari kuuy mënuñu bokk gaalÑaaw a gëna gore rafetÑaaw i gonee gën àbbi koÑaaw jikko, rafet jikkoo ko gënRafet jikko moo gën jikko ju bonÑaaw ngemb, rafet bëreÑaaw, ñàkk-faayda : Yàlla tegu ko kennÑag, bala ngay ruurleÑag boo gis dafa wara gëna ñagas la muy ñag, mbaa du ko mëna ñagÑag bu sore kaw, teewul am picc a ruurÑag, dabas baax na ca lee-léegÑàkk kilifa baayam amul fulla Ñàkk a xam, la mu waral bari naÑàkk a yeewu amul, naajee yeewoo amÑàkk buubu, ñàkk ceen ga, ñàkk xer ba ñu ko yeewoonÑàkk dayul ni amÑàkk kersa na deeg timisÑàkk pexe, pexe laÑamu lël, njulli bi ci la bokkÑamu njulli selbe ba ca la bokkÑaq du feeñ cib tawÑaq jariñu, jëf jëlÑaq, téddKu ñaq, tédd.Ñaq yiy daw ci yaramu doomu Aadama yépp dañoo saf xorom, benn rekk aci saf suukar, mooy biy daw ci sab jëÑàq du jóge ci taat jëm ci loosÑax gu wow dina lakk gu tooy Ñax mu wow dina lakk gu tooy, waaye it mu tooy dina wallu buwowÑax mi ñu dogoon anga saxaatÑebbe ji rax na coccÑeeti yaa seex jigul gambÑeex, bu ñ ca dee bojjantey paaka, am na lu nekk ca biirÑeme lu metti, dëkk fu soriÑeme njatt, ragal xerandiÑeme Yàlla, ragal alkaatiÑetti lonk, benn du ca fàq : lunku jigéen, lunku buurfari, lunku jinneÑett ñu lunku duñu fàq : lunkum jigéen, lunkum buurfari, lunkummalaakaÑettiku ca ba muy tooy, ndax bu wowee kadadaanÑey mënul ci daqaar dara, xanaa gësëm-gësëm bàyyiÑey wu dox njolloor moo lu njiinam sakkuÑey wu nëb xajul cig ron lalÑi ci làng gee dàq a bëre ñi ci géew biÑi la teg ci ker gaa ngi ci naaj wi, ñi la teg ci naaj waa ngi ci ker giÑi mana kott amuñu mbaamKa mëna kott amul mbaamKottkat yi amuñu mbaamÑa waroona bind mu dee jàngu ñuÑi warkoona bind mu dee jànguñuÑiy gàmmu ak ñiy raas déem bokkuñuÑoõali neexul beykat, bu ko defee daa jekkulÑoxar a neexa ñoqaliÑu bokk teen ñooy laxasooy gojÑu ma doon wax baay, juruma leenÑu may la lépp, nga jël lépp, dum xelÑu yemul i lor, duñu mëqandoo sungufMëqandoo sunguf koo yemal i lorÑuluge sëb, sóore sëbôëb mbott, õibbi mbottôóobi, matula jàngal nopp-si-jabootOpp ju metti du taxa deeOpp ju metti bokkul ak deePaaka bay rey nit mbokkam a koy tëggPaaka bi lay rendi, sa waay a koy daas, jox laPaaka bi lay rey, say mbokk a koy daasPaaka laa, kenn du ma ko jëkk ci sama mbarPaaka, kenn du ko jiitu ci mbaramKenn di jiitu jaasi ci mbaramPaaka lu mu yàgg-yàgg ci kuude, li muy yàgg ci luppub boroom a ko raw.Lu paaka yàgg-yàgg ca kuude ga, yàgg ca poojub boroom lu ko rawPàq bi ñu la xame, boo ko watee ñu ba laPàq bi ñu la xame, boo ko watee ñu bàyyi laPas-pas ba Yàlla fas, kenn mënu ko fecci Pataas bu ñor, ku mu damm sa bëñ, fekkoon na koy kalaj-kalajiPatt ba mu yàqee la defaratul daraPeccum liir bu neexee, ndey jaa jàpp ca wagg yaPeccum liir bu neexee, ndey jaa téyé ca wagg ya di yëngalPeccum liir, bu neexee, ndeyam a téye ca tank yaSu peccum liir neexee, ndey jaa téye ca wagg yaPem-pem, mooy taseek pelamPëndub tànk a gën pënduw taatTànk yu pënd a gën taat yu pëndPepp a wax, waaye sëb a gajafPepp a wax, waaye, soq a gajafPetax am rab laPetax mu nekk ci taal, nirowul sabin ak ma ca kaw garabPetax nampatale bëtPexe bu naree fande, reere boroomPexe du jeexPicc a moom boppam, garab gu ko neex lay dalPicc a nga ca kow, waaye xel maa nga ca suufPicc a nga ca béntéñe ga, waaye xelam a nga ca dugub jaPicc beyul, bëgga mbooluPicc, la muy wax ci banqaasu garab, du ko wax ci loxol gonePicc mu lakk taat a fi gëna bëgg moroomPicc mu lakk bopp a gëna bëgg moroomPicc mu masula naaw, su naawee firim réewPicc mu mësula naaw, bu wëree am réew, tas koPicc muy naaw di reg, bu dalee matula waxPicc, picc : ndóbin,ramatu da cay naawandoo rekk,waaye, picc, picc : ndóbinPicc xeebul mbeyPicc yi njàmbal rax na ciPiccum soowkat, balu polom a aay ca gémmiñ gaPonkal mu la timis may, fajar a la koy xañPont day dugge, te kenn du ko duggPóotum pël, bu wowee laabPowum jaar ca buntu pax maPowum xaalis du yàggPuju néeg dana xeex ak taw, te boroom néeg yégul koPuju néeg dana xeex ak taw, tey seelu yegulPurux du gërëm ñamu daawPuubi njugub ci boppam la rot.Puukarey àddina ku ko yendoo, torox ngay fanaaneRaagalkati ràmmkat yomb na ràmmRaam gën na sakkam ndoxRaay gaynde, dee fa yomb na Raay gaynde dee fa, ku nekk mën na koRàcc baax na ci laax bu tàngRafet kanam, rafet jikkoo ko gënJikko gëna taarRafet perantal, jarula ñeewe sa moroomum jeeg, bu doom ya màggee,àtteRagal, boo takkee gët ya, xel may gisRagal du jam guyRagal naa ñaar yépp, ba mu des bay jaay xorom ! Ragal, yab Yàlla laRàmm taxul nga di ràmmkatRaxas boppu golo, yàq saabu laRaxasit, am ndox la woon, loxo yaa ca bari, moo tax ñu tuur koRaxasit, ndox la woonRaxasit ndox la woon, yoxo yaa ca bariRëbb, ca coow laRëbb fa ñey wa dee, ku fa yendu añ, ku fa fanaan reerReer ci goloo gën fandeReer tëdd mooy wallu reer doxiReer tëdd mooy wallu reer jogRéeroo amul, ñàkka waxtaan a amMbañ amul, ñàkk waxtaan a am Ñàkka juboo amul, ñàkk waxtaan a amÑàkka déggoo amul, ñàkk waxtaan a amReew làmmiñ gàtt gànnaayReew làmmiñ, te néew xeex.Reewaande ga du jariñ mukkReewalal sa jabar ak sab jaam, te yar sa doomRegaju gumba yàq say gët laRëkk rey na suññeel waaye loxo muñu koRendi bu ñaaw a gën méddRey Naar yomb na, waaye xaar fa dëj baa jafe.Réy biir am lu nga lekk baax na caRéy day sewloo nitRéy i nopp, mëna dégg a ko gënRéy jëf tuuti definRéy nopp bu doon taxa dégg, kon mbaam yat du ko dalRiir mi ci géej, ngelaw lee ko waralRombuw xur, di jaluw tundRoof-roppi du fékke ayu boroomamRootaan jéggi nam ndoxRootum Pël amul négeRoy doxinu waay jéggiwul jàttiRoy du nurook piirRumba tanewul DégënRus sa goro du tee nga tëdd ak sa jabarSa bopp lay wax sa moroom“Sa gémmiñ xasaw na”, sa doomu-ndey a la koy wax“Sa gémmiñ gi xasaw na”, sa mbokk a la koy wax“Sa jëkkër ju bon ji” moo gën “sa far wu baax wi”Sa ndogalu moroom, gént laSa tëbtëbéenug baay, mooy damm sa ndiggSa xaritu noon, sa noon laSaabu du fóot boppamSaatu du wat boppamSaaga ku la man duw fit ñàkk jom laSaajo yàgg naak JaarSaaku bu deful dara du taxawSaaku bu deful, du taxawSaalit nga Saan su baree, dalSaan wuy dem di dellusi, dayu béy doy na caSaan wuy dem di dellusi puubu béy doy na caSaatu du wat boppamSaatu ku ko log yàbbi dammSaatu ku ko log yàbbi dàmpSaay-saay ñemewul ku jub.Saay-saay waxul dëgg, waaye yàq nam xelSaay-saay waxul dëgg, waaye yàq na xolSeytaane waxul dëgg waaye yàq nay xalaatSabaaru dugub du ñàkku rusit Sàcc ak ki ko yebal, ñépp sàcc lañuSàcc ba noppi, ànd ca xeñkat yaSàcc bu dul raw jarula yàq i nelawSàcc bu dul raw mëtula yàq i nelawSàcc bu rawee, doon buurSàcc xam na nu muy def ba sàcc, waaye xamul nu muy def ba rawSàccum ndënd yomb na, waaye na nga xam foo koy tëggeSàcc um ndënd yomb na, waaye foo koy tëgge moo jafeSàcc um nand yomb na waaye foo koy tëggee jafeSàcc ndënd yomb na, waaye foo koy tëgge ? Safara, ndox a koy feySagar du õoor jombasSagaru tubéy a gën taati neenSagoy jigéen mooy wujj wu dee ci ngóobteSakk dall, wacc kolloorSàkk kolloor, wocc folloorSakkantal du la taxa texeSàkket, xer ba koy téyé da cay sës rëkkXer bay tëyéw sàkket da cay sësSàkketu boõ-boõ, xer ba ko téyé di suukar, kenn du ko dénk ab dongoSalaan gaaw naa jooy, waaye ku ko laalul du jooySalaan jooyul wéetSàll laajul tenqoSama bopp a ma la gënal, du bañ naa laKenn duma gënal sama boppSama jaan wàcc naSama loxo jotul sama gannaawSama nijaay a boot njaboot giSama rakk te duma rëkk“Sama waa ja, sama waa ja”, ndam a nga ca, gàccee nga ca“Saa waa ji, saa waa ji”, ndam a nga ca, gàccee nga caSama xef yaa ngiy nobanteSamba bañ bootaay bay ràkkamSàmba baaxati, kon sàntali yóolóorSàmba-say a mënu gan, saa-jëkk a mën saa-naarSàmm a xam li mu waliisSàmm bañ na neex baaraamSàmm bañula xam dafa fekkewulSàmm bu baax moo xam fa ñaxum noor di bareeSàmm sañ naa maye meew, wànte sañula maye aw sëlluSàmmkatu mbott moo xam ba cay sooxSàmmkatu mbott a xam ba cay soox, wànde ba cay soox a xam la koymettiSanqaleñ bu booloo wat weerSanqaleñ yu bari men nañoo watat janax ju deeSant dëkkul fennSàqami nga samab lancSaraxatul gumba doy na koy dumaSaw mënul raxas sobeSawaan, sëppaan, tëraan, ku ko sàlloo, doo baax doo am jom, doo tekkiSawoor bëgg na dugub waaye du beySagóor bëgg na dugub, wandey du beySawoor mënta rey jaan, wante man na kaa reeteet ba ku ka man rey fekk kafaPicc mënul ci jaan dara waaye dina ko reeteet ba ñu gis koSawta sëgg na, waaye du kersaamSaxaar, safaraa ko yabalSaxaar xamul jàmmi réewSaxaarus laax yáqul gëti mage yàgg na koo suurooSaxadi, lekkadi, wéradi, tool bu mu am dugub du ca amSëb ak dugub ca àll ca lañu ànde woon doora daje ci cin li, ba ci ndab ci, nitka fii la ñu fekkSëb, la ko bënn a nga ca biirSëb la, la ko bënn a nga ca biirSëb, li ko mbët a ngi ci biirSëb ñi am naw kojjSébb buy tàkk, deesu ca jiSébb buy tàkk kenn du ci def jiwuSébbu buy saxar deesu ca suulu jiwuSébb du tàkk, ngay jiSébbu bu taa tàkk wet gu ne la nu koy taaleSebetum dërëm amul ndéx-ndéxóorSéddale, ca kuddu yu jëkk yaSeedes mbey dàggaSéentu asamaan jarul buuxaane téSeet seet du tere boroom alal jél alalamSeetaan a dàq cim ndajeSeexoo, féexoo, Yàlla tegu ko kennSëf géléem, sëf jaam a ko gënSëfub géléem, mbaam àttanu koSëgu bu doon tee tooy taatu garab du sax ñaxSëlamlée ngi tàq ci loxoSëll soo lokki, mu fekki ndeyamSenuss lam du kandangSëpp-jaleñ du dindi xuuxaanSëpp sayu xat bët sébbiSëpp-jaleñ du la fasale ak say teeñSëqat du tàggook baatSëriñ ba niwoon mën naa «nodd» tisbaar jot naSëriñ du sàcc, dafa randal, ba ñu fàtte, mu jëlSéyi, seeti lu tane sa kër baay laSi gitax lanuy jàpp ba amu yatSiis, ji rafetu ndugg a ko gënSiiw, du jàmmi boroomSikket amul bàjjenSikkét ba ca Jàjj ak jagal ba ca Njaañ,Réex, ma né jédd fii ba ca kolobaanSikkim buy wuyuji reer, te du yóbbu reer, booba rus naSikkim la, geestoo ko yóbbaaleFu sikkim jëm, séen ko fa yóbbuSindax, ndaa lañu koy ruseSingili aram bàkka, dégg bañ gis nanguSiti aayul, topp maa aaySob na, benn sëb ci cinSoccooy jiituy reeSoo bëgg loo lekk nawet na nga di sakkantal ci noorSoo dee jéem õampat jalam mbool nga amulSoo deetee dox ba ëkk fël la, danga koy gorSoo demee dëkk, fekk ñépp di fecce benn tànk, defal na ñoomSoo éggul fekki golo gi, golo gi wàcc fekksi laSoo jiwul, doo góobSoo xamoon li lay yoot, nga bàyyi li ngay yoot te dawKu xamoon li lay yoot, nga bàyyi li ngay yoot te dawKu xamoon li lay dàq, nga bàyyi li ngay dàqSoow, lu ñuul bokku caSoow, la cay ñuul bokku caSoow um pël kum taxa tuur sam soow loonku ngaSopp buur aayul, wànte buur sopp laa ko gënSopp buur aayul, wànte buur bu la sopp a ko gënSopp, daganalSoppee gën taati neenSoppi du weesSoppiw doxin jàllulum tanSoq a gajaf, waaye pepp a ngi ci yéerSoq a sàkkan, waaye pepp a waxSori kaw a tax jaxaay di saw bukkiSori kaw moo tax jaxaay di puup bukkiSori kaw a tax jaxaay di xarab bukkiSu jaxaay sawee bukki, sore kaw a taxSori Sañaxóor taxul ron doon ngeerSori Sañaxóor taxul ron a doon geerRon, sori Sañaxóor du ko taxa yem ak geerRon, sori Sañaxóor du ko tee di ronSorim réew bu m la taxa fen“Sotti ceek def ci”, dara du ci moy ndab ilSoxla ku ca dul faj dara, léegi dootoo ko yëgSoxmaat day yab ndox ma mu dëkkalSoxor soxor benn laSu àndub ñaar yàggee, kenn a muñ Su bët sébbee, mbott yendoo ngoox; su daay tàkkee, bàqaar yendoonaawSu biddéew doon mburu, bare ñu fanaan bitiSu buntu néeg doon gobar kenn du génnSu buntu néeg amoon i gobar kenn du génn“Su doon man”, dee yàq mboolooSu dul kon baaraamu ndey, loxo di kudduSu dul koon baaraam loxo di kudduSu eer naawee, mbott du fandeSu faayda doon jaay, dina lambSu gan õàbboo, dëkk a ko ca bàyyiSu janax dee sóoru muus, ñag baa fa jegeBu janax dee õéléju muus, pax maa fa jógeFu janax yabe muus, pax a jegeFu janax yabe wundu, kan a fa jégeFu janax yabe muus, pax a fa jegeSu kaw neexoon golo du wàcc suufSu kumpa deñee, yebeel duggSu la nag dee dàq nga tëddSu la sa baay mayee ñax la, su la sa yaay mayee ñax la, waaye loo liggéeyyaa ko moomSu lëf defulee dëgg, bul ko waatSu liggéey mettee, setal mpey maSu loxo yàggee ci pax jàmm la fa fekkSu ma xëccoo suuf, doore fa ma nekkSu may dee, ci àll, gayndee may rey ! Kuy dee ci àll na la gaynde rey“Suma yëgoon” a nga naley dem ! Su mbaam duufee, neex i tanSu mbàttu ndaa jëkkoon ca sàq, jeextilSu mbaxana doon naan yuur, kenn du ko solSu mbaxana doon naan yuur, koo gis mu xeeruSu mbote bootoo ci gaynde tey ree, ñàkk ku ko yedd a taxSu Mbul bañee, Làmbaay nanguSu buur bañee lambaay nanguSu nag duggee saxaar ruuram jeex na fa mu jógeSu nga amee fas, war koSu nga duggee ci néeg yuux, génn yuux, doo xam ñaata laat a ca nekk.Su nga fekkee ñu di xuloo, su nga ca faree, waxete dëgg gaSu nga njëloo, lay laal laSu nit gisee asamaan di dëng, mu jajjanti koSu nopp doon ràcc laax, ñu woo mbaam-sëf“Sunu”, soo dàqee mu dawSu ñu la dóoree ca bérab, beneen yoon doo fa demSu ñu la ittee ci bérab, beneen yoon doo fa demSu ñu la séddee ci gaalu xaj itam, nanga fexe ba bu ca lekkMën nañu la yekkal ci gaalu xaj, waaye bu ca lekkSu ñu la yakkalee ci gaalu xaj, fexeel ba bu ca lekkKu la sédd ci gaalu xaj, bu mu fekk nga cay lekk Su ñu nee : “na xob yépp yëngu”, paftan taxul ñuy waxSu picc geddee ab déeg, dafa ñal ag suuxPicc su bañeeb déeg, ñal naw suuxPicc su bañee dex, suux la ñalSu sàngoo dër, na wottu jége safaraSu sippu õàbboo gëntee paatSu tan gore woon, bu ñuy gubal mbaam, mu ëpp caw sayTan dafa gàtt xel nde kon bunuy gubal mbaam mu ëpp caw sayBu tan gore woon, bu nuy gubali mbaam kenn du ko ca jiituSu xam doon jiitu, réccu du amSu yàpp yépp meloon ni res, paaka du ca am yoonSu yàpp yépp meloon na res, sémmiñ du ca am yoonSug ngone doon dëkk, maam yaa ngi raamSukk du tee yóbbu say wóomSuma i bët dañoo rembatSumbal loo mëna fóot ! Sunuy sikkim lakkandoo nañuSurga yakkal moroom maSurga yàkkal moroomanSuuf, bu sutantee, dañu koo jalSuuf bu sutantee, dees koo jalSuuf moo di buuri lalSuuf, suuf, suuf rekkSuul ker du ko teree soorSuul ker du ko teree feeñSuuna nangu na suus na waaye nanguwul sust naSuusalab kaani, la ko tay mëqu koSuusalub kaani siim mu saf naaka siim mu safSuuxlu mbër, làng ak moom a ko gën, muy bëre di daan ngay reeTaal bu Yàlla taal, sànni cag matt a gën fey koTaal bi Yàlla taal, sànni ci matt moo gën di ko jéem feyTaal bu Yàlla taal, sànni cag matt a gëna jéem koo feyTaar tigi ci jikko lay neTaaru, tabee ko gënTaarub kanam taarub xol a ko gënTaataan fa daan taaTaawub baay, baay la fu baay nekkulTabaski du bés bu nekkTàbbi ca teen matula jéemantu ; soo weesoo dëgmal bi léegi nga demTàgg, lu ca jóge naaw, mbaa doo boroomTàgge boo gis, am na jàppal diwTaluma ndajem ndetteelu xott laa woddooTama ñaari boorTàmm, laago laTan fiiru jant fenkTànk, bu jàddee yoon, dég jam koTànk bu toogul dëgg dayTànk bu toogul dëgg daraTànk bu toogul rébbi lu bonTànk ci suuf, jaan ci suuf, fu ñu jaar dajeTànk du tàmm gudd, gàttTànk na barngalu maaboTànnkatu dàll boo gis, ci ñoxetu lay mujjTarxiis bu dammee baatub mbonaat boroom géléem war naa jaari ca joorgaTarxiis su dammee loosu mbonaat, ku yor géléem, war ngaa yësalFu mbott tarxiise ba damm, bu fa géléem jaaree wara def ndànkFu mbott tarxiise ba damm, géléem war na fa teggiTawub daaw ba mooy bu ren biTàyyeel tayul daraTeb ceppuTëddal, mëtula digal néewTëddal doyul digal néewTeddul màggat di rejuTéeñ baa ngoog, yen ba ñëwagulTéere, digle cangaay, te du sanguTéf-téflu taxula naawTeg sa takkandeer ci ndox taxul nga tooyTëggal ndànk deru lëg nga fooreTepp-tepp ay yóbbu cim xuusTepp-tepp ay indim xuusTepp-teppal mooy indi xuusTeraanga du tuutTeraanga mën naa gor guy te fekk du dooleemTeraanga neexal na YàllaTeraangay góor a ngi ci ténqu loxol jigéenTëraay sosul kërTëradi àggul njaniiwTere, tere, mu të, bàyyil mu gisTey yaw ëllëg sa moroomTey yoggoorlu, ëllëg neex deretTib bay ub làmb, kenn du ko sàqamee cib géewLanc buy ub làmb, kenn du ko sàqamee cib géewTib bu rëy rey na boroom, te dund la ca (boroom) bëggoonTilim dina dem fu saabu mënula demTill a la gëna xam Xaali MajëmbTinki mbaam, ña ko tënkoonTojali doom du xeeñ yaay jaTombe mooy indi aay gaafTombee waral aay gaafToõ-toõ, la nga teggee ca der ba, rekkToõ-toõi naat, saa yu wëreem réew, dunq yaa taxToõ-toõu naat bu wëree am réew, dunq yaa taxTontu du foroxTont du foroxTooba bu dee menn, nga toog fa, gàddu saw yet, fa la ko cullet maybàyyiTooba, saxal mbaa ma sulli ! Toog ci naaj, ba ker fekk la faToog di jàmbat te defoo dara du maye daraToogaay, ndaa rekk la jigTool bu fi ñay ruuj, gëléem su koy ji, seet lay mana weyToolu golo du meññToolu golo du ñor.Tooñ du gàllajTóor-tóori garab gi yépp duñu def ay doomToppandoo, sag maasToppe ku mu tere doon kilifa boo toppewul woon itam doo doon kilifaToxal dëkk a gëna yomb toxal jikkoTubaab ba ca géej xajam ak wundamTubaab Jaxate : dàll saõ kawas ! Tubay i paate kepp ci bolleTubéy su amul géño, nu la neex takke koTuddub dëkk du ko taxa lakkTugg du and ak toggluTukkal séenati nay Naar,Xel ma dellu na Gànnaar,Léegi jàmmi boroom jeexTukki yokkul wërsëg, ña ko lekk a ko fa nekkulTunguni du teew, ñu di ko nataalTuñum géléem lang na, waaye rotulTuurule barca, for barca jafe naTuut ca teew, njëgubambeyTuut gi baay, naqari yaayTuuti aayul, tuuti pexee aayTuuti bet a gën toppal sa ndijoorUpp baax na ci laax bu tàngWaa jaa ngi, li sàcc di bañWaajur du moroom“Waaw” du booy i lexWaay a rigay weer gejj, te xamul kuy weriWaayoo ku mat waay, te mu waayoo laWaayu kilifa, kilifa laWacc sa wow, nekk ci wowu jàmburWàcc, daanoo ci gëna gaawWaccal xal wu, nexeley magati koWàccal, ma fay la sa ngooñ“Wacc ma, ma wasin” talula njaalooWaggi rammatu du wékk tamaWallu teen, ca pind ba rekk ngay yemWann per a gën, diñéWànnent ku mu bàyyi say bët nga bàyyiy bëtamWànnent ku mu bàyyi say get nga wara bàyyi yosamWaññ boo gis ci benn lay dooreWaññi ca benn lay doore.Waññi bu nekk ci benn lay tàmbaleeWaññ boo gis ci benn lay tàmbaleeWaññ yemul ci bennWàññil sa gàllaaj, ñu jam laWar fasu gattax ba am fasu weñDawal fasu gattax ba am fasu weñWar loo, di jëwu nagWarugar, wenn waru ca, moroom ma tànkuWat a gën wefWat gaal, ak yëgooWatiis matula naw, la ko wat a mata nawWax, ab xottiku la, kenn ku ne, yaa xam noo koy ñaweWax daaneelul bëstulWax ju bari, wax ju néew te wér a ko gënWax ju jëkk, fasu par la, tontu la, naaru-góorWax : par la ; tontu : naaru-góorWax ju neex sarax laWax ju ñaaw dëkkul fa mu jëm, fa mu jóge la dëkkWax ju ñaaw dëkkul fa mu jëm, fa mu jóge la cosaanooWax ma sa ànd ma wax la sa jikkoWon ma sa xarit, ma wax la sa jikkoWax ma sa goro, ma wax la kuy sa doom“Waxoon naa koo” gën “xamoon naa ko”Magum waxoon naa ko moo gën magum xamoon naa koDuma magum xamoon naa ko, wànte magum waxoon naa koWax sa josWax sa wax, waxu jàambur du waxWax, soxu fetal la, su rëccee, dabu ko weesWax, su guddee, ñaar a ko guddalWax, toõ-toõ la, kenn ku ne am nga ca wàllWax, toõ-toõ la, ku ko fekke am nga ca wàllWax yomb na, wànte def yombulWax-waxee du def-defeeWaxi dof, taaw baay gën caat maWaxi mag “waaw” la santWaxi mag dana guddee àll, waaye du ca fanaanWaxi mag day guddee, waaye du fanaan àllBaatu mag dafa guddee ca àll, waaye du ca fanaanWaxi mag doyula weddiWaxi mag, weddi, gisWaxi ndee bu taxawee, ndund yaa taxBu waxi ndee saxee ndund yaaWaxin la déggin la laajWaxkat dina wax ba làmb taatam, ni bii du sama bosWaxtaan amul ub ñagWaxtaan day neex boroom kërWaxtaan, ñam la, ku ko teewe ca ngaWaxtaan, wax dëgg ca laWaxtaan woo gis diggante baay ak doom dafa war mel na taggtooWaxu jëgg doyul ndërëklaayWeddi, boo gisee, gëmWeddil, soo gisee gëmalWeddi, gis bokku caWéet bàmmeel doy na caWéet du tee gayndee xeexWéet duma tee goreWeexu taat taxul ndongooy jàngWeexali tubëy taxul ndongo dugg daaraWeexi óom taxul ndongay jàngWëllooy féeté gémmiñug gayndeWenn fepp du kandaõ ci gënnWenn feppu dugub du jar sëlluWenn lay pàq laWenn taat, mënula war géléem, war mbaamWenn yattay sàmm gétt, waaye nit ña ku nekk ak sa yattWeñ nga, fu tooy nga dalWeñ, fu tooy mu dalWéq dono la ci mbaamWër gënn taxul dog a mokkWëraleel, say cékkWerante xuuxaan, tekki tubéyWërsëg dina jóge ci njoñWërsëg, soo dawee mu daaguWërsëgu jaambur ku cay tukki war koo gërëmWërsëgu jàmbur réerul boroomWërsëgu jë, fomp du ko dindiWësin mbaa dem toolWewu gar dëgg na wu janaabWéxu géléem du moy dem, moy dikkWokkal ma, wokkal ma, taxul wokk a neexWokkal ma, wokkal ma du tax moo wokkal la foo la neexKu nga ne wokkal ma, du la wokkal fu la neexWokkatu bu dajeek geestu Wakke, bu dajeek ub geestuWol di mëq du jikko, jamono laWommat ginaar, gàddu koo ko gënWoññ bëñu gaynde, day fekk mu deeWoote Yàllaa gën bu nitWoppi mag ; féppay mettiWor sa õaamaan moo gën a wor sa léttkatWow mënula weesu koõõWoy wu am yékkati wara am daaneelWoya-mbéntee : guy gu sëqul laalo ! Woyu biir jafe na awuWoyu biir jafe na déggWóyu, bàndeey baayamWuré wa dem na këõõ, waxi mag dem na ndañ-taaliWuré dem na këõ waxi mag dem na ndëñtaaliWurus rusula dellu ngalamWurusu mandiõ, teela xéy du ko maye, yaay ju liggéey-a koy mayeWutinu xasin aminu ñeewinWuude du ëwal boppamWuude, nu mu la gise, la lay ëwaleWuy dana jurub xataxBuy dina jur xitaxXaalis, seexluwul.Xaaraan fa nag wa deeXaaraani tawte ca, dem tool tawte caa ko gënXaaral sa wàll ci na(g) wiXaaral yekk bi sedd ëpp na ci waaju xiifXaayaan balaa neex nga déggi séeréerXaayaan si ñi deeg seereerXaayaan ca ña dégg seereerXaayaan, ku dégg i séeréerXaj baw na, golo yendoo jaabXaj bi dina raastu ci wetu waañXaj biy mbaw, du màtt, waaye dàq nab ragalXaj buy baw du màttXaj bu génn amul boroomXaj bu sësul du bawXaj bu toõal biddéew fanaan bitiXaj bu xeex amul boroomXaj sax, ku koy xont, saa su la séenee wiccax geenXaj yaakaar na njël lu dul njëlul baayamXaju cokkeer ak séenam, ku ca fàtte gësi, omXalam demoon na bay neex, buum ya dogXalam demoon na bay neex, buum ga dogXalam demoon na bay neex, buum ya dogandooXale bu reew, toolam du ñorXale bu tàmmul tumuranke du xam àddinaXale du sant : laa ! Xale xamul Yàlla waaye xam na yarXaleel amul boppXaleel poto-poto la, noo ko raaxe rekk lay wéyeXalele bañ na loo mu tàmmXàll yoon yomb na, jaar ca xàll waa jafeXalu ndéef gëmm na, waaye feyulXalu ndéef gëmm na, ne feyulXam denc, ba soxla jëli koXam lépp, wax lépp, baaxulXam nga sa wàll ci tànkub na(g) wiXam nit, xam jikkoom a ko gënXam sa waay, xam jikkoom a ko gënXam sa bopp a gën nég ba ñu la koy xamalXam sa bopp a gën, nég ba nu la koy waxXam sa bopp a gen ñu xamal la koXam sa bopp, moo gën ku la ko waxXam sa bopp ca teel moo gën nég bañ la koy waxXam wax, yab na xam noppiXam-xam ; “xawma” bokku caXam xam na, xamul xamulXam-xam ñeent a koy kulóor : di ko bind, di ko jàngale, di ko waxtaane,mbaa di ko jëfeXam-xam sorewul, dafa làquXam Yàlla ca la nga weesuXamal lu ñu la waxulXamal tëraayu mag te bul xam i nelawamXamoo lu ma sama yaay bootewoon ! “Xamul” aay na wànte “laajtewul” a ka yéesXamul aay na, tey laajtewul a ko rawXamuloo fóonante, mbate bakkan daggee“Xamuma” ku mu yóbbu pénc ma, danga ko wàndelXanaa bu ginaar saxeey gëñXanaa, xorom weccikootul barca ? Xàndoor, bu dammee ci waar, wàcc naXarit benn la, bañ ñett ak ñenent.Xarit dina gën doomu-ndeyXaritu jaawaandu, boo ko amee bu ko ñàkk, waaye boo ko amul bu kowutiXarkatub matt ay ñaan woggXarum waay, gayndeg waayGayndeg waay, xarum waayXasu kaf, bañ na sikkas boroomXawala wax, ma xawa xamXay doy na garab, gudd na, rëy na, te wex na ba né xàttXay du gëna wex xayXëbël yar bu njëkk ba day dalXédd, dug bëggXeeb, ñàkk a cay bàjjoXeeb ñàkk a cay buurXeeb sa takkum, mu takk saw sayXeeb sa takkoon, mu yeew saw sayXeeb xal, mu lakk sa dàggaXeeb nga xal mu lakk sa dàggaXeex, ku ko fekke, boo àttewul, dangaa sotXeex neexul, dàq a neexXeexa jàmmaan na ëllëg, tey ñàkk-sutura tax ko di téyeXel ak boroom bokkuñu jëmantéelXel ay yeggale léppXel, bu doon jaay, lambBu xel doon jaay, lambXel du doyXel du namm fu mu xamulXel du njaalooXel koomum boroom laXel mëneesu ko tëyeXel mi nga gase teen bi, la ci keneen di naaneXel mi nga gase teen bi la ci sa moroom di duyeXéllëre, ku ca dëkk, réy i gët, mbaa nga mëna xooleXélu ndaw, mag àttanu koXëq-nooy, yëgul xetamXew xewwi aayul, ñàkka xew a aayXew xewwi aayul, ñàkka xew a bonXippi taxula gisXobu xël rémb na gémmiñug tefXobu xël ëpp na gémmiñug tefXodd wor na jasig ba mu ñaleeg suuxXoddiku bala ngay lakkleXoddilu, ca ba nga lakkleegulXol day giseXol du màgget, te jikko du toxuXol du wóom ba ñu koy bësXol, lu fa jëkk të faXol xam na li xel di xalaatXolub doxandéem, soo ko xaree fekk ca ñibbiXool, bàyyi, gannaaw loola nga wokk sa poojXool nit fa toggkat di xool ginaarXoole, bu ca xef àndee du mettiXooromas kiy wax mooy ñi lay dégluXootu xaal bu yendoo naj kotomXuloo ab sën la, lu waay jot xëpp sa moroomXunqu nóor xamul xetamXuq-nooy yëgul xetam, nde kon du daaguXutumba gi ci yomb, gi ci nit a ko rawXuus mu soreey indi ngiróXuy-xuy a gën kamacY góor yépp ametil jabar, y jigéen yépp ametil jëkkërYa neex àndul, sump saa nga Mbaakol, dex gaa nga YàjjinYa yi di maye alal, dara saxu ca kawar : tank, ak tëstën, ak làmmiñYaa bari pexe, ni masoõYaa fi sësay taxa donn/faluYaa gàttum xel, ni sàccub yoor-yoorYaa ko mujje mu réerYaa ma newoon,ma ne la,te neeteetoo ma, gis naa ku ma ne,te yaa tee ma ne ko,soo ma newul,su ma neetee,danaa ko neYaa õàyyi sa tubay, sol ci jaanYaa ne woon, man ngaa faj dof, gasali nuy reenYaa ñàng, ni kaaniYaa tulli, yaa sabaruYaa tëgg, yaa tulliYaa di sabaru, yaa di tulliYaa yées, yaa yéccét, yaa takk sa ngoro gàdduYaak kam ak Bawal bay xëccoo suuf ? Yaakar a tax nit di dem MAKKAYaay moom day juug, yére yi bu mu jot solYaay sarwet, doo daanuYaayu jàmbaar amul doomYàgg ay wone légétub taatYàgg bawul daraYàgg bàyyiwul daraYàgg ci yoon wi moo gën yàqule ci yoon wiYàgg du saabu, waaye dana fóotYàgg, lu mu dugg, ñaawal koYàggay dindi tuumaYakk, ba ca dàq da lay fekk diñe, te amuw ganYakk ba la fekk fande moo gën ci yakk yiYakk du romb ganYàkkamti ak gaawantu, bu ñu jurée doom, réccu am caw yoon.Yàkkamteek gaawtu bu ñu juree doom, réccu am caw yoonYàkkamteek gaawantu, bu ñu juree doom, réccu am ca turandooYàkkamti ku mu tax war suñeel, loo am su lay tey lay yem, te du tax sayyoon gaawYàkkamti, muj ga : yàqatiYàkkamti yàquleYàkkamti, yàqatiYàkkamti, yegg a ko gënYakktaan bokkul ak yakk coowYàlla amul palanteer bu mu naan la tollu ma foofu ma jox laYàlla bindul ku mu dul rey waaye am na ñu mu dul toroxalYàlla bu mbootu di mennYàlla buy séddale, ñatt, ñatti nit, dey jox ñaar kenn, jox benn kenn, ne ka cades topp leen lu rot nga forYàlla deesu ko jàngal ab nawetYàlla matula jàngalum nawetYàlla dekkal, yomb na koYàlla du la jox njëgu saaku ceeb, jox la doole joo ko yenooYàlla du reyal nit y bañam Yàlla du teg nit lu mu àttanulYàlla, gémmiñ gu mu xotti sànni ca ab tibGémmiñ gu Yàlla sàkk sànni ci peppYàlla ku mu yakkal, jiñ lay xaarkatYàlla mayewul, day ableYàlla na piccum jàmm naaw ba ñu koy wax booba njéeréer a taxYàlla nee na “duma sànk mukk yoolu kuy rafetal” Yàlla, njuuy laYàlla rëbb na képp kuy yee fitnaYàlla rekk moo moom baaxYàlla su doon def sago bañee, def sago soppeeYàllaa ngeek ndawal lu dul kóobaYàllaay rootal maxYàllaay rotal ug max“Yàlla, Yàlla”, bey sa tool(,,,,,,,,,,,,)Yan bi diis, ku ci sàkkal boroom yanu mu war laa gërëmYàpp, bu ñoree, du jar àbb paakaYàpp du jeexal yàppYàpp neex na yëy, waaye yaxit neex naa seeñuYàppu xaj bu seddee soofYàq a gëna yomb defarYàqkatub marse bu jeexlee toogYar sa doom taxul nga bañ koYar xaj a gën yar nitYaram wenn la : woo ca dóor mu mettiYar ca kër Yaru maam du yarYax bu réy gobar toju koYax bu réy, gobar mënu koo tojYebu ca, namm ca, ku la ca yónni, nga gaawa demYebu ca nangu ca, ku la ca yónni nga gaaw ca demYebu ca, namm ca, ku la ca bëmëx nga jélNamm ca, yabu ca, ku la ca bëmëx nga jëlYedd, yërëm a ko gënYéeg bu weesooy xob jéll a cay toppYéeg du weesu xobYéeg boo bëggee weesu xob ya ci suuf nga jëmYeenay joxe, Yàllaay feyYéene néeg la, boroom a cay fanaanYéene wanaasu la, boroom a koy wannaatYëf sa yëf, yëfi jaambur du yëfYëfi jaambur du yëfYëf yi bëréb, bukkeek mbaam laYëf yi kasaray lem gu mbaam naan laYëg ay jiitu yëgleYëgata, gan gu geddub reer ! Yëkk, kenn du ko fóonalYemal ci kuddu ñu roof la ci gayetYemal ci mbàttu, ñu roof la ci gayet Yen bi la Yàlla yenul, bala nga sonn, yow mi ko yenu, ñi lay seetaan ñooyjëkka sonnYëngu-yëngu bu ne, yëngug ki ko yëngal la“Yenni ma ! Yenni ma !” diisul, nde kon da koy mbasYenukati xëddéen, dañuy yëgoo bala ñoo jógYenukati xëddéen, dañuy waxtaan bala ñoo jógYenukati xëddéen, dañuy waxtaan bala ñoo yenuYenuy xëddéen, ak yégóoYenukatu xëddéen dañuy yëgooYëréet kësëõ, toq-toq yàgg fi rekkYërmande day wàññi dooleYéwén : ci sa alalYóbbante àq laYóbbante gal-gal sa mbër taxul mu daanYóbbante, kuy tukkee ca gënYòbbante bu ca xuloo amee, dafa jarYóbbanteb gal-gal ubul làmbYóbbante gal-gal, ubul làmbYóbbanteeb gal-gal ubul làmbYóbbu mbir mi fa mbaxane nekke bennYokkule, sakkanlee ko gënYomb day tax nga ñàkkal faayda lu am faaydaYomb fey na naajo, ba wes koYónni golo, mu yónni geen baYónni ma, bu yàggul yàqYoon amul kerYoon yemul ci wennYoonu jàmm du wiirYoonu jàmm soriwulYoonu ndaw du gaawYóoxul ma yóoxul sa bopp a ko gëna wóorYuuqul ma, yuuqul ma, kaay yóoxul sa boppYor jikkoy géléem baaxul buy for ci gi garab di xool ca geeYuqamtiku, baaraamub déy, waaye ndaagum tëstënYuqamtiku yokk nab taxawaay, waaye yàgg caa jafeYuqamtiku yokk na taxawaay waaye ku sonn dellu fa nga nekkoonYuqamtiku yokk nab taxawaay, waaye ku sonn, dellu ca sawmaninYuqamtiku dina yokk taxawaay, waaye boo sonnee delluYuqamtikum mbaam du ko taxa tollu ci ñayYuqéelu mbaam, du ko taxa day ni géléemMa yee fi gaa ñiy bañ a diglu'y wolofal bañ xam ni yàlla buur bi mooy ki man a fal.  Ngir wolafal mooy wolli tool i xol yi Di yokk gëm yi faf di wubbi xel yi  Buur yàlla moo bindoon araab bind wolof Tàggale làmmiñ ya ta yàlla moo ko def  Moo sàkk ñay làkk di làkki soose ak tukkloor ya ak pël ya ak majoosi  Pël yaa nga naa mbiimi wolof naa da ma ne Te Yàlla xam na seen i wax fuñ man a ne    Pël yaa nga naa mojji  wolof naa baax na Te Ku ci wax buur Yàlla xam ni wax na  Yàlla du buur buy gàntu mbaa muy gënale loo fa amul ci yaw la yaw miy yàllale  Ñu njëkk ña ak ñu mujj ñii la yamale Ku ko jëfal mu fay la moom du tappale  Wasaabixuunas-saabixuuna  moo ko wax waaye du tee ñi mujj a ñëw daf leen di jox  Wolof ni njëkk a fecc  tëxta mujje Ab géew Ku mujj a fecc pël naa mójji    Waxi wolof ak waxi yaaraam ñoo yam Dégg na làkk ak wolof ak yaaram  Ci jamonoy noohin la wax ya tàggaloo waaye jullit seen yéene dootul  tàggaloo  Loo yéene mbaa nga laaj ko Yàlla fay la ko Àddina ak laaxira dellu fay la ko  Soo ko gëmul seetal Ku ndox suuf màtt Soo ko luggul day faatu faf ni fàtt  Te lugg ay jat la du baati yaaram Du ay wolof duy làkk Yàlla moo ko xam    Te terewul loo jàng jàng it alxuraan Soo ko jatul doo wàcce jaani saamaan   Saalaali waalaali te naa ko too kee Waa ju ko ñaane yàlla xam na kookee  Te loolu Rekk a man a wàcceb njàngóor Moo tax nga xam ne Yàlla rekk mooy buur  Buur Yàlla loo ko ñaan mu may la loo la Lu dul nga mel ni Mustafaa fa Yàlla    Jagleel ko Léon Werth.Maa ngi jéggalu xale yi li ma jagleel téere bi mag, waaye am naa lay wu wér: nit kooku moo gën ci sama xarit yi. Am naa weneen lay it: mën na nànd lépp rawatina téerey xale. Amaat naa ñetteelu lay: nit kookoo ngi dëkk Faraas, fi mu xiife, mare fi. Soxla na ku ko dëfal. Su fekkee ne lay yooyu yépp doyul, maa ngi jagleel téere bi xale ba woon démb, mag mi tey. Mag moo gis xale la woon (waaye ñu bari dañu koy fàtte). Maa ngi jubbanti kon samag jagleel:Jagleel ko Léon Werth, xale ba woon.Ba ma amee juróom-benni at, mës naa gis nataal bu rafet ci ab téere ci mbiru àll bu naat bu tuddoon Nettali yu dëggu. Nataal baa ngi doon wone yeew muy wonn mala. Sotti bu nataal baa ngi nii.Ñu ngi doon wax ci téere bi ne: “Yeew yi danuy wonn ay mala te duñu leen sàqami. Ginnaaw bi duñu mën a yëngu te dañuy nelaw juróom-benni weer di reesalaale.”Loolu tax na ba may xalaat lu bari ci nettali yiy xew ci àll bi. Ma daldi jël kareyoŋ tàmbalee rëdd sama nataal bu njëkk. Sama nataal bi njëkk, nii la meloon:Ma won sama liggéey mag ñi, daldi leen laaj ndax nataal bi tiitalu leen.Ñu tontu ma: “Lu waral mbaxana di tiitale?”Du woon nataal buy tegtal mbaxana waaye yeew muy reesal ñay. Ma daldi nataal biiru yeew mi ngir mag ñi gindiku. Mag ñi ñoom fokk nga faramfàcceel leen lépp. Sama ñaareelu nataal, nii la meloon:Mag ñi digal ma, ma bàyyi nataal biir ak biti yeew yi te jublu ci xam-xamu jéeri ji, taarix, waññ ak naxu. Noonu laa bàyyee jàngum nataal bi ma tolloo ci juróom-benni at. Li ma lajjoon sama nataal bu njëkk ak ñaareel ba moo tax ba ma xàddi. Mag ñi duñu nànd dara ñoom doŋŋ te dafa sonnle ci xale di leen faramfàcceel mbir yi saa su nekk…Kon ma war a tànn beneen liggéey, ma daldi jàng dawal ropplaan. Daanaka wër naa àdduna sépp ak ropplaan. Dëgg la, xam-xamu jéeri ji amal na ma njariñ. Ci gis-gis bu njëkk rekk, mën naa ràññe réewum Siin ak Arisona. Lu am njariñ la lool su fekkee danga réer guddi.Noonu laa baree ay xame ak nit ñu ñàkk caaxaan ci sama dund gi. Dëkk naa lu bari ak ay mag. Séetlu naa leen bu baax te taxul ma soppi sama xalaat.Su ma ci daje waan ak kenn ku ma yaakaar ne yewwu na, dama koy won sama nataal bu njëkk bi ma dencoon ba tey. Dama bëggoon a xam ndax ku muus la dëgg-dëgg. Waaye saa su nekk li mu may tontu mooy: “Mbaxana la.” Naka noonu, duma wax ak moom lu jëm ci yeew, àll bu naat mbaa biddéew. Dama doon waxe ak moom fi xelam tollu. Dama doon wax ak moom ci mariyaas, golf, politig ak karawaat. Noonu mag moomu dafa daan bég ci xame ak ku nite…Noonu laa dunde man kepp, daanaka amuma woon kenn ku ma waxal, ba ni ma paan dikkale ci màndiŋu Sahara juróom-benni at ci ginnaaw. Dafa am lu yàqu woon ci sama motoor. Ndegam ànduma woon ak kenn, du mekanise, du àndandoo, maa ngi doon waaj ngir jéem a defar lu jafe man kepp. Dama mel ni ku nekkoon ci diggante dund ak dee ndax tuuti ndox laa yoroon ci diiru juróom-ñetti fan.Guddi gu njëkk gi ci suuf laa fanaan, lu tolloo ak junniy kilomeetar sama diggante ak dëkk yi. Maa gënoon a wéet ku nekk ci looco ci digg géej-mbàmbulaan. Noonu mënees na jëli sama mbetteel bi ma baat bu keemaane yeewe ci fajar gi. Mu ne:Doo ma baal… nga nataalal ma am xar!Ãa!Nga nataalal ma am xar…Ma tëb ni ku dënnu tiital, toxoñ bu baax samay gët, xool bu baax, daldi gis as ngóor, ku yéeme, mu may xool, xool yu metti. Li mooy nataal bi gën ci yi ma def ci moom ginnaaw bi. Waaye sama nataal a gën a ñaaw royukaay bi. Du ci sama coobare. Mag ñee ma taxoon a xàddi ci sama njàngum nataal ba ma amee juróom-benni at, jànguma woon lu dul nataal biir ak biti yeew yi.Maa ngi doon xool ki ma feeñu ak njàqare. Buleen fàtte ne sama diggante ak dëkk yi tollu woon na ci junniy kilomeetar. Sama ngóor si nuruwu ma ku réer, ku sonn lool, ku xiif lool, ku mar lool, ku tiit lool. Nuruwul dara ak xale bu réer ci digg màndiŋ, lu tolloo ak junniy kilomeetar digganteem ak dëkk yi. Bi ma sama kàddu dellusee, ma ne ko:Waa… looy def fii?Mu daldi may waxaat ndànk mel ni mbir mu am maanaa:Doo ma baal… nga nataalal ma am xar!Bu fekkee kéemaan gi dafa jéggi dayo, duñu mën a bañ. Sori dëkk yi lu tolloo ak junniy kilomeetar ba noppi repp terewul ma génne kayit ak xalima ci sama jiba ak lu mu ñàkk yenu maanaa lépp. Waaye ma daldi fàttaliku ne jàngoon naa xam-xamu jéeri ji, taarix, waññ ak naxu, ma ne ngóor si (ak tuuti naqari deret) mënuma nataal. Mu tontu ma ne:Amul solo. Nataalal ma am xar.Ndegam, mësuma nataal am xar, ma daldi koy defaral benn ci ñaari nataal yi ma mën doŋŋ. Biy wone bitim yeew. Am naa mbetteel lool bi ma ngóor si ne:Déedéet! Bëgguma nataalu ñay ci biir yeew. Am yeew dafa raglu te aw ñay dafa rey lool. Sama kër dafa xat lool. Am xar laa soxla. Li mooy nataal bi gën ci yi ma def ci moom ginnaaw bi.Nataalal ma am xar.Ma daldi rëdd. Mu xool bu baax daldi ne:Déet! Mii moom dafa wopp lool. De fa-raatal meneen.Ma rëdd:Sama ngóor si muuñ, muuñ gu ànd ak muñ:Gis nga… du am xar, am kuuy la ndax dafa am ay béjjén…Ma daldi jubbanti sama nataal:Waaye mu daldi koy bañ ni yu njëkk ya:Mii dafa màggat lool. Xar muy dund lu yàgg laa bëgg.Ndegam dama yàkkamti ndax dama wa-roon a tàmbalee tas sama motoor, ma daldi rëddantu nataal bii:Ma daldi ne:Lii, kees gi la. Xar mi nga bëgg a ngi ci biir.Waaye ma am mbétteel lool bi ma gise kanamu àttekat bu ndaw bi ficciku:Waaw kay nii laa ko bëgge woon! Yaakaaroo ne xar mi dina soxla ñax mu bari?Lu tax?Ndax sama kër dafa xat lool…Dina war a doy ndax as xar laa la jox.Mu sëgg ci nataal bi:Taxu ko tuuti de… Xoolal! Nelaw na sax…Noonu laa xame ak ndoomu buur si.Toog naa lu yàgg soog a xam fan la jóge. Ndoomu buur si may laaj lu bari, dafa mel ni moom dégluwul samay laaj. Ay kàddu yu mu sànni noonu rekk ñoo ma xamal lépp. Noonu bi mu séenee sama ropplaan (duma nataal sama ropplaan; nataal bu jafe lay doon ci man) la ma laaj ne:Këf kee lu mu?Du ak këf. Dafay naaw. Ropplaan la. Sama ropplaan la.Bég naa ci xamal ko ne damay naaw. Mu daldi xaacu ne:Nga ne! Danga daanoo kon ci asamaan si!Ma ne ko, boole ci wàcce sama bopp:Waaw.Ahãa! Loolu doy na waar…Ndoomu buur si daldi ree, ree ju tàng sama xol lool. Bëgg naa ñu faydaal samay jafe-jafe. Mu daldi ci dolli:Kon yaw tamit ci asamaan si nga bàyyikoo! Ban palanet nga jóge?Xalaat daldi may dikkal ci teewaayam ni mu keemaanee ma laaj ko ci saa si:Kon beneen palanet nga jóge?Waaye tontuwuma. Dafa yëngal bop pam ndànk di xoolaale sama ropplaan:Dëgg la ne ak lii mënoo jóge fu sori…Mu daldi tàbbi ci gént gu xóot. Ginnaaw bi mu génne ci jibaam samam xar, daldi tàmbalee seetaan ak mbégte moomeelam gu am solo gi.Ngeen gis li mu ma déy ci “yeneen palanet yi”, ni mu ma jaaxale. Ba tax na ma ciy jéem a xam lu bari:Fan nga jóge sama ngóor si? Fan la “sa kër”? Fan nga jëme sama xar mi?Mu tontu ma ginnaaw ba mu xalaatee lu yàgg ne:Li am solo mooy, kees gi nga ma jox, dina ci mën a fanaan, mu nekk këram.Waawaaw. Soo yaroo, dinaa la jox tamit buum goo ko yewwe bëccëg gi, ak ab gétt.Waaye xalaat bi dafa mel ni lu nàqari ndoomu buur si:Takk ko? Bii xalaat bu ñaaw!Waaye soo ko takkul, dafay dem fu nekk te mën na réer.Sama ngóor si reeyaat:Fan nga bëgg mu dem fa?Fu nekk. Ci kanamam…Ndoomu buur si xamal ma dëgg-dëgg ne:Amul solo, ndax sama kër dafa xat lool.Ak tuuti xol bu nàqari mu daldi ci dolli ne:Ci kanam, mëneesula sori…Ndoomu buur si ci asteroyidd B Noonu laa xame ñaareelu mbir mu am solo: palanet ba mu cosaanoo tuuti la ëppe ag kër!Loolu mënuma jaaxal lool. Xam naa bu baax ne su weesoo palanet yu mag yu mel ni Àdduna si, Sipiteer, Mars, Weniis, yi ñu jox ay tur, am na yeneen yu bari, yu ndaw baa nga xam ne mëneesu leen séen bu baax ak teleskob. Bu ku xam-xamam màcc ci biddéew feeñalee benn ci ñoom, dafa koy tudde ab lim. Maanaam “asteroyidd ”.Am naa ay firnde yu wóor ne palanet bi ndoomu buur si jóge mooy asteroyidd B . Asteroyidd boobu, benn yoon rekk la ko ku xam-xamam màcc ci biddéew, ku cosaanoo Tirki, gise ak teleskob ca atum .Noonu la defe waxtaan wu réy ci li mu feeñal ca ndajem ñi seen xam-xam màcc ci biddéew ci àdduna. Waaye kenn gëmu ko woon ndax colinam. Mag ñi ñoom noonu lañu mel.Ndokk ba asteroyidd B  amee aw tur ndax njiitul Tirki lu bon dafa digtal waa réewam ñuy soloo ni tubaab yi, mbaa mu réy leen. Ki xam-xamam màcc ci biddéew defaat waxtaan wa ca atum , ak colin gu jekk. Bii yoon, ñépp bokk ak moom xalaat.Su ma leen nettalee mbir yooyu ci asteroyidd B  ak di leen wax limam, mag ñee tax. Mag ñi dañu bëgg ay lim. Boo leen di wax xarit bu bees, duñu la laaj mukk lu am solo. Duñu la laaj mukk: “Nan la baatam mel? Yan po la taamu? Ndax dafay dajale ay lëppaa-lëpp?” Waaye dañu lay laaj: “Ñaata at la am? Ñaata mag ak rakk la am? Ñaata kilo la am? Ñaata la baayam di fayyiku?” Ginnaaw bi rekk lay foog ne xam na ko. Soo ne mag ñi: “Gis naa kër gu rafet ak móol yu xonq, ak ay fulóor ci palanteer yi, ak ay pitax ci xadd bi…”, duñu mën a jeneer kër googu. Fokk nga wax leen: “Gis naa kër guy jar ñaar-fukki junni.” Ñu daldi xaacu ne: “Aka rafet!”Noonu soo leen nee: “Liy firndeel ne ndoomu buur si amoon na fi, moo di dafa rafetoon, dafa daan ree te dafa bëggoon am xar. Boo bëggee am xar mooy nekk nga”, dañuy yëngal seen bopp, jàpp ne dangay gone rekk! Waaye soo leen nee: “Palanet ba mu jóge woon mooy asteroyidd B ”, dinañu la gëm te duñu la sonnal ak ay laaj. Noonu lañu mel. Waaye doo leen ko jàppe. Gone yi dañu war a muñal mag ñi.Waaye ñun ñi xam àdduna, sunu yoon nekkul ci lim yi! Bëggoon naa tàmbalee nettali bii ni ay léeb. Bëggoon naa ne:“Amoon na fi ndoomu buur su dëkkoon palanet boo xam ne tuuti la ko ëppe, te mu soxla woon ab xarit…” Ñi xam àdduna, looloo doon gën a yenu maana.Ndax bëgguma ñuy jàngantu sama téere bi. Damay am lu ma naqàri su may nettali li may fàttaliku. Ba ma sama ngóor sa dëddoo ak xaram ma tollu na ci juróom-benni at. Bañ koo fàttee tax ma di ko misaal fii. Fàtte sab xarit lu tiis la. Du ñépp a am ab xarit. Mënoon naa mel ni mag ñi nga xam ne ay lim rekk a leen ñor. Looloo tax itam ba ma jënd boyetu kulóor ak ay kareyoŋ. Fi ma tollu nii, metti na lool tàmbaliwaat di nataal, su fekkee ne musoo jéem leneen lu dul nataal biti ak biiru yeew, bi ma amee juróom-benni at. Dëgg la, dinaa jéem a defar ay portale yu gën a nuru ak li may nataal. Waaye wóoruma ne dina ko mën. Su bii baaxee, beneen bi du baax. Dinaay juum tuuti tamit ci dayo bi. Yenn saa yi ndoomu buur si dafay réy lool, yeneen yi mu tuuti lool. Dinaay am xel ñaar tamit ci melo yére yi. May jéemantu sama kéemtalaayu kàttan. Mujj gi, dinaa juum ci mbir yi ëpp solo. Waaye loolu, dingeen ma ko baal. Sama ngóor si daawul faramfàcce dara mukk. Xay-na dafa foogoon ne ñoo yem. Waaye man, mënuma gis ay xar ci biir kees. Xay-na dama mel ni mag ñi. Mën na am dama màggat.Bés bu nekk, daan naa jàng dara ci palanetam bi, demam gi ak tukkeem bi. Ndànk-ndànk la ma xibaar yi di dikke te sax du ci bàyyi xel. Noonu laa xame ci ñetteelu fan bi, musibam guy yi.Bii yoon tamit xar mee tax ma xam ko ndax ndoomu buur si dafa laaj ne kuy sikki-sàkka:Xanaa du xar yi garab yu ndaw lañuy lekk?Waaw, dëgg la kay.Ahãa! Bég naa ci!Xamuma woon lu tax xar yi di lekk garab yu ndaw yi am solo. Waaye ndoomu buur si yokk ci ne:Kon dañuy lekk tamit guy yi?Ma xamal ko ne guy yi duñu ay garab yu ndaw, waaye garab yu mag lañu, yu tollu ni jàngu yi, te su yóbbaale woon sax géttu ñay, duñu mën a buddi genn guy.Misaalum géttu ñay yi dafa reeloo ndoomu buur si:Fokk ñu tegle leen…Waaye mu seetlu ak xel mu rafet ne:Guy yi laata ñuy màgg, lu ndaw lañuy doon.Dëgg la! Waaye lu tax nga bëgg sa xar yi di lekk guy yu ndaw yi?Mu tontu ma ne: “Yaw tamit!”, mel ni lu ne fàŋŋ la. Te laajoon na ma xalaat ci lu xóot soog a nànd mbir mi.Palanetu ndoomu buur si dafa am ñax mu baax ak mu baaxul ni ko yeneen palanet yi ame. Naka noonu jiwu wu baax mooy joxe ñax mu baax, te jiwu wu baaxul mooy joxe ñax mu baaxul. Waaye mëneesula gis jiwu wi. Dañuy nelaw ci biir suuf si ba mu neex leen rekk, wenn ci ñoom yewwu; noonu mu fuddatu. Car su rafet te ñàkk loraange daldi jebbi, ànd ak kersa, wuti asamaan. Su fekkee carub radi la walla bu roos, mënees na koo bàyyi mu jebbi nu mu ko neexe. Waaye su fekkee gàncax gu baaxul la, dees koy buddi ci saa si, bu ñu ko xàmmee. Te amoon na jiwu wu lëjle ca palanetu ndoomu buur si… moo doon gif yi. Dañu bari woon ca palanet ba. Te ag guy, soo bàyyee ba mu déj, kenn dootu ko mën a déjjati. Dafay xatal palanet bépp. Reenam dañuy bënn palanet bi. Te su fekkee palanet bi dafa tuuti lool, guy yi bari lool, dañu koy tojate.Ndoomu buur si dafa ma waxoon ne: “Mbir mi dañu koo war a tàmm. Bu ñu sangoo suba gi ba noppi, dañu war a sang palanet bi bu baax. Dañu war a faral di buddi guy yi, bu ñu leen ràññee ak garabu roos yi ñu nurool lool, bu ñu dee ndaw. Liggéey bu soof la, waaye yomb lool.”Benn bés, mu digal ma ma góor-góorlu ba defar nataal bu baax te rafet, ngir suñu goney palanet mën di ko fàttaliku bu baax. Ne woon na ma: “Bés bu ñu tukkee, dina leen amal njariñ. Yenn saa yi, daq li nga war a def ba beneen yoon, du wàññi dara. Waaye su fekkee guy yi la, musiba lay jur. Xamoon naa nit ku tàyyeel ku dëkkoon ci ab palanet; dafa sàggane woon ñetti garab yu ndaw…”Ci ndigalu ndoomu buur si laa daldi nataal palanet booba. Musuma bëgg a doon kuy yeete. Waaye musibam guy yi xameesu ko bu baax, te musiba yi mën a dal ki réer ci ab asteroyidd kenn xamul nu mu tollu, ba tax na bi yoon mënuma bañ a wax. Ba tax na, ma ne: “Gone yi! Moytuleen guy yi!” Sonn naa lool ci nataal bii ngir dànkaafu sama xarit yi ci musiba mi leen di yoot bu yàgg ba tey, te xamuñu ko, ba ci man mii. Waaye jàngale mi ma ci jublu woon jar na ko. Xam naa yeen a ngi naan: Lu tax téere bi amul yeneen nataal yu gën a yànj nataalu guy yi? Tontu li jafewul: Jéem naa waaye antuwul. Bi ma doon nataal guy yi, mbir mi dafa jampoon.Ahãa! ndoomu buur si, noonu xam naa ndànk-ndànk sa dund gu tiis gi. Neexaayu jant buy so rekk a doon sa wéttal bu yàgg ba tey. Loolu lu bees la ci man, maa ngi ko xam ñeenteelu fan bi ci suba, bi nga ma ne:Jant buy so neex na ma lool. Nañu dem seetaan sowu jant bi…Waaye fokk ñu xaar…Xaar lan?Xaar ba jant biy so.Danga am mbetteel bu njëkk, ginnaaw bi nga ree sa bopp. Daldi ne ma:Dama mel ni ku nekk sama kër!Dëgg la. Bu diggu-bëccëg jotee Amerig, ñépp xam na ne jant so na ca Faraas. Su ñu mënoon a dem Faraas ci saa si, dinañu mën a fekke sowu jant bi. Waaye Faraas dafa sori lool. Wànte ci sa palanet bu tuuti bi, doo def lu dul andale sa siis bi as lëf; jàkkarloo ak timis gi saa yu la neexee…Am na bés, gis naa jant bi di so ñeen fukki yoon ak ñeent!Ginnaaw bi mu dolli ci ne:Xam nga… bu sa xol neexul, dangay bëgg sowu jant yi…Kon bés ba nga gisee jant bi ñeen-fukki yoon ak ñeent, sa xol dafa nàqari woon lool?Waaye ndoomu buur si tontuwul.Ca juróomeelu bés ba laa xame ndéey lii ma leen di waaj a wax, ci dundu ndoomu buur si, lépp ak xar mi ba tey. Mu jékki-jékki bett ma laaj, laaj bu mel ni lu soqikoo ci jafe-jafe bu mu togg lu yàgg ci am xelam:Xar su fekkee dafay lekk garab yu ndaw yi, dina lekk tamit tóor-tóor?Xar lu mu gis lekk.Ba ci tóor-tóor yi am ay dég?Waawaaw. Ba ci tóor-tóor yi am ay dég.Kon, dég yi luy seen njariñ?Xamuma ko woon. Dama jàppoon lool ndax wiis bu dëgër lool bu ma doon wekki ci sama motoor. Jaxle woon naa lool ndax paan bi dafa ma tàmbali woon na nuru lu ñàng, te ndoxu naan mi doon jeex yokk ma ñaaw-njort.Dég yi luy seen njariñ?Ndoomu buur si bu jàppee ab laaj, du ko bàyyi mukk. Wiis bi dafa ma sonaloon ba ma tontu ko lu kenn xamul:Dég yi amuñu benn njariñ, coxorteg tóor-tóor yi rekk la!Oh!Mu daldi noppi, ginnaaw bi mu ne ma, ak xol bu jeex:Gëmuma li nga wax! Tóor-tóor yi dañu néew doole. Dañu muusul. Dañuy dalal seen xel ni ñu ko mëne. Dañoo foog ne seen dég yee tax ñu raglu…Tontuwuma dara. Booba maa ngi doon xalaat ne: “Su wiis bi deñul, dinaa ko dàjji ak marto.” Ndoomu buur si jaxasewaat sama xel:Yaw, danga foog ne tóor-tóor yi…Déedéet! Déedéet! Fooguma lenn! Dama tontu lu kenn xamul. Man, mbir yu am maanaa laay toppatoo!Mu xool ma ni ku waaru.Mbir yu am maanaa!Mu ngi ma doon xool ma yore marto, sama baaraam yi ñuul kukk ak gerees, ma sëgg ci këf ku ñaaw ci moom.Dangay wax ni mag!Xaw naa ci rus. Waaye mu dellu laaj, ak ñàkk yërmande:Dangay jaawale lépp… dangay jaxase lépp!Meroon na lool. Mu ngi doon yëngal bopp, karaw gu mboq gi di naaw:Xam naa palanet bu am nit ku xonq coyy. Musul xeeñtu tóor-tóor. Musul xool biddéew. Musul bëgg kenn. Musul def leneen lu dul waññ. Te, ni yaw dafay wax saa su nekk: “Nit ku ñàkk caaxaan laa! Nit ku ñàkk caaxaan laa!” Looloo ko tax a réy. Waaye du nit, mbaarum-mbott la!Lan?Mbaarum-mbott!Léegi ndoomu buur si daldi mer bay futt.Ay milyoŋi at la ba tóor-tóor yi dale am ay dég ak tey. Ndaxam ay milyoŋi at la ba xar yi dale lekk tóor-tóor ak tey. Ndax lan jeem a xam lu tax tóor-tóor yi di defar dég yu ñàkk njariñ, amul maanaa? Xareb xar yi ak tóor-tóor yi, amul solo? Ndax loolu gënul a am solo ak maanaa waññu ponkal mu xonq? Waa man, su ma xamee benn tóor-tóor rekk ci àdduna, bu amul fenn, fu dul ci sama palanet, te am xar mu ko mën a neenal ci saa si, noonu, benn bés, te bàyyiwul xel sax ci li muy def, loolu amul solo!Kanam gi gën a xonq, mu daldi ne:Su kenn bëggee tóor-tóor boo xam ne benn rekk la ci milyoŋi milyoŋi biddéew yi, loolu doy na mbégte bu leen di xool. Mu xalaat ne: “Sama tóor-tóor baa ngi fi, ci béréb…” Waaye su xar mi lekkee tóor-tóor bi, ci moom dafay mel ni biddéew yépp dañu jékki-jékki fayandoo, waa loolu amul solo!Mënatu ci tegaat dara. Mu jékki-jékki tàmbalee yikkat. Guddi woon na ba noppi. Tegoon naa samay jumtukaay. Sama yoon nekkatul woon ci marto bi, ci wiis bi, ci mar ak dee. Amoon na, ci ab biddéew, ab palanet, sama bos, Àdduna si, as ndoomu buur su soxla ku ko nax! Ma taf ko ci sama kaw, di ko aayo, di ko ne: “Tóor-tóor bi nga sopp, reppul… Sa xar mi, dinaa ko nataalal ab sunjuñ… Dinaa nataalal sa tóor-tóor bi am mbaar… Dinaa…” Dëgg-dëgg xamuma woon lu may wax. Dama meloon ni ku làmmiñam dàmm. Xamuma nu may def ba àgg ci moom wala fekki ko… Réewum rangooñ dafa keemaane! lu gaaw, xame naa lu bari ci tóor-tóor booba. Saa su nekk, dafa daan am ci palanetu ndoomu buur si ay tóor-tóor yu xumbul, yu am benn raŋu xob, yu dul xatale, yu dul làkkal kenn. Suba gi lañuy feeñ ci ñax mi, ngoon si ñu ne kamaj. Waaye booba moom mu ngi jebbee woon, benn bés, ci fepp wu ñu xamul fan la jóge. Ndoomu buur si doon na wattu bu baax car bu ndaw boobu melul ni yeneen car yi. Mën na am weneen xeetu guy la woon. Waaye, garab gu ndaw gi dakkal màggam, tàmbalee genne tóor-tóor. Ndoomu buur si teewe woon njalbeenu njibbital lu mag, njortoon na ne lu keemaane dina ci sosoo. Waaye, tóor-tóor bi di waajal taaram rekk, ci biir néegam bu coy bi. Mu ngi doon farlu ci tànn ay meloom. Mu ngi doon soolu ndànk-ndànk, di defar benn benn ay xobam. Bëggul woon benn ras-ras mbaa mel ni tóor-tóoru katijantaa. Bëggul woon lenn lu dul ak taaram bu yànj bi. Waaw, aka bëgg boppam! Waajam mu umpe mi def na ay bési bés. Ba benn bés, bi jant biy fenk rekk, mu daldi feeñ.Moom mi farlu woon ci liggéeyam, mu óbbaliwaale ne:Ah! Daanaka maa ngi soog a yewwu… Maa ngi leen di jégalu… Sama bopp baa ngi ne sàyy ba tey…Noonu, ndoomu buur si mënatul a nëbb cofeelam:Yaa ka rafet!Tóor-tóor bi tontu ko ndànk:Dëgg la kay. Te man ak jant bi ñoo juddoondoo…Ndoomu buur si seetlu ne taxu ko woyof lool, waaye ku dawlu yaram la!Mu daldi ci dolli ne:Foog naa ndekki jot na. Nangeen am mbaax gu toolu ni seen xel dem ci man…Ndoomu buur si xawoon a jaxasoo, dem jëli suuxatukaayug ndox mu sedd, may tóor-tóor bi mu naan.Noonu mu jaaxal ko lool ak tiitaram bu tax mu xaw a xat-xol. Ci misaal, benn bés, mu ngi doon wax ndoomu buur si ci ñeenti dégam yi ne:Tene yi mën nañu ñów ak seeni we!Ndoomu buur si tontu ko ne:Sama palanet amul ay tene, te ñoom duñu lekk ñax.Tóor-tóor bi tontu ko ndànk:Man, duma ag ñax.Baal ma àq…Amul lenn lu may ragal ci tene yi, waaye ngelaw li la gën a bañ. Amuloo sàkket wu ma fegal ngelaw li?Ndoomu buur si xalaat ne:“Ragal ngelaw… du wërsëg ci ab tóor-tóor. Tóor-tóor boobu, bu bari benke-ñenke la…”Bu ngoonee nanga ma dëpp leget. Sa kër gi dafa sedd lool. Bariwul ay jumtukaay. Fa ma jóge…Waaye mu daldi dagg waxam. Aw fepp la fi dikke. Xamul woon lenn ci yeneen palanet yi. Mu rus ndax li ñu ko jàpp muy fexe aw fen. Mu daldi sëqët ñaar ba ñetti yoon ngir ndoomu buur si am kersa:Sàkket woowu?…Maa ngi ko doon jëli, waaye danga doon wax ak man!Mu yokk sëqët si ngir mu am sax lu muy réccu.Noonu, ndoomu buur si, ak cofeel lu mu amoon ci moom lépp, tàmbali am sikki-sàkka ci moom. Dafa jàppe woon dëgg ay wax yu amul benn solo, mu daldi am naqar lool.Benn bés, mu denk ma ne:Waruma ko woon a déglu. Wareesul a déglu mukk tóor-tóor yi. Dees leen war a xool ak di leen xeeñtu. Sama bos xeeñaloon na sama palanet, waaye taxul woon ma bànneexu ci. Mbiru we mi ma merloo woon waroon na sedd sama xol…Mu denkaat ma ne:Xamatuma ci dara! Waruma ko woon a àtte ci ay waxam waaye ci ay jëfam. Dafa ma doon xeeñal, di ma leeral. Waruma woon a daw mukk! Dama waroon a jëli lewetaayam bi làqu woon ci ginnaaw naxeem yu ndaw yooyu. Tóor-tóor yi dañu féewaloo lool. Waaye dama doon xale lool moo tax mënuma woon a bëgg.Foog naa dafa làngaamu ci picc yuy roñu ngir mën a rëcc. Suba gi mu fi jóge, dafa defar bu baax palanetam bi. Mu bomb bu baax biir tundi-safara yiy yënd. Amoon na ñaari tundi-safara yuy yënd. Noppale woon na lool ngir tàngal ndekki suba gi. Amoon na tamit wenn tundu-safara wu fay. Waaye dafa daan wax ne: “Kenn xamul!” Noonu, mu bomb tamit tundu-safara wi fay. Su ñu leen bombee bu baax, tundi-safara yi dañuy jàppoo boy ndànk, te duñu tàkk jëppet. Tàkk-tàkkul tundu-safara dafa mel ni xàndi guy lakk. Waaye ci sunu àdduna si, dañu gàtt ba mënuñoo bomb tundi-safara yi. Looloo tax ba ñu sonal nu lool.Noonu ndoomu buur si buddiwaale saxayaayu guy yi des, ak tuuti xol bu nàqari. Dafa foogoon ne dootul dellusi mukk. Waaye, liggéey yooyu mu daan def bés bu nekk, lu ko neex lool la woon suba googu. Bi mu suuxatee, bu mujj, tóor-tóor bi, ba di ko waaj a dëpp leget gi, la ko jooy jàpp.Mu ne tóor-tóor bi:Tàggu naa la.Waaye, tontuwul. Mu waxaat ko:Tàggu naa la.Tóor-tóor bi sëqët, waaye du sojam mee taxoon.Tóor-tóor bi mujj ne ko:Dama wayadi woon. Maa ngi lay jégalu. Fexeel ba bég.Li ko tóor-tóor bi ŋàññul jaaxal ko. Mu ne yëŋŋ, taawu leget gi. Xamul lu waral lewetaay bu ëpp boobu.Tóor-tóor bi ne ko:Waaye man, dama la bëgg te xamoo ci dara, lépp man a. Loolu amul solo. Danga wayadi woon ni man. Fexeel ba bég… Tegal leget gi. Soxlaatuma ko.Mu bomb bu baax biir tundi-safara yiy yënd.Waaye, ngelaw li nag…Taxuma soj lool… Péexum guddi gi baax na ci man. Tóor-tóor laa.Waaye, mala yi nag…Fokk ma dékku ñaar ba ñetti sax, su ma bëggee gis ay lëppaa-lëpp. Dégg naa ne dañu rafet lool. Bu dul loolu, ku may seetsi? Yaw, dina fekk nga sori. Su fekkee mala yu réy yi la, bul am looy tiit. Am naa ay we.Noonu, ak xelam mu gàtt, mu wone ñeenti dégam yi. Daldi ci teg ne:Bàyyi yeexantu bi, dafa may merloo. Nee nga dangay dem kay. Demal.Ndax bëggul woon mu gis ko muy jooy. Tóor-tóor bu réy lool la woon…Mu ngi woon ci diiwaanu asteroyidd , , , ,  ak . Mu tàmbali leen nemmiku ngir seet lu mu fa liggéey ak jànge fa.Bu njëkk ba, ab buur a fa dëkk. Buur bi ci gàngune gu xumbul waaye gu am daraja la daan toog, sol manto bu weex, bu gudd, am ndimo lu xonq. Buur bi xaacu bi mu gisee ndoomu buur si:Ah! Ab surgaa ngi!Ndoomu buur si daldi wax ci xelam ne:Nu mu ma mën a xamee ndax musuma gis?Dafa xamul woon ne buur yi dañu yombal seen àdduna. Ñépp ay surga lañu. Buur bi bég lool ci li mu mujj am ku mu yilif. Mu ne ko:Jigesil ma xool la bu baax.Ndoomu buur si di xool fu mu toog, waaye manto bu weex te rafet bi dafa fees dell palanet bi; mu taxaw rekk. Ndegam dafa sonn, mu óbbali. Buur bi ne ko:Bokkul ci ay teggin di óbbali ci kanamu buur. Dama la koy tere.Ndoomu buur si jaxasoo lool, tontu ko ne:Mënuma ko bañ a def. Dama jóge fu sori te nelawuma…Buur bi ne ko:Kon, ma digal la ngay óbbali. Ay at a ngi gisuma kenn ku óbbali. Óbbali lu doy waar la ci man. Ayca! Óbbaliwaatal. Ndigal la.Ndoomu buur si xonq lool ne ko:Ñimewuma ko… mënatuma ko…Buur bi tontu ko ne:Hum! Hum! Kon ma… ma digal la yenn saa yi ngay óbbali, yenn saa yi…Mu kebetu tuuti, mel ni ku ñéññ. Ndax buur bi nanguwul benn yoon ku bëtt kilifteefam. Nanguwul ku ko ñakk a déggal. Buur bu mat buur la woon. Ndegam ku baax lool la woon, dafa daan digle lu yenu maanaa. Dafa daan faral di wax naan:Su ma digalee soldaar mu soppiku piccum géej, te jëfewu ko, du ci moom, ci man la.Ndoomu buur si am kersa, daldi laaj:Ndax mën naa toog?Buur bi xëcc, ak xëccin wu am daraja, wenn lafu mantoom bu weex bi, daldi ko tontu:Digal naa la nga toog.Waaye ndoomu buur si jaaxle. Palanet bi dafa tuuti lool. Lan la buur bi yilif? Mu ne ko:Sang bi… Nga baal ma ma laaj la…Buur bi gaawantu ne ko:Digal naa la nga laaj ma.Sang bi… lan nga yilif?Buur bi tontu ko ak woyofaay:Lépp.Lépp?Buur bi won ko ak joxoñ bu teey palanetam, yeneen palanet yi ak biddéew yi. Ndoomu buur si ne ko:Lii lépp?Mu tontu ko:Lii lépp…Ndax buur bu mat buur la woon waaye buur bu matale tamit.Biddéew yi tamit, déggal nañu la?Buur bi ne ko:Waawaaw. Dañuy nangu ci saa si. Nanguwuma reewande.Ndoomu buur si yéemu ci boobu sañ-sañ. Su ko amoon, doon na teewe, waxuma la ñeen-fukki sowu jant, waaye juróom-ñaar-fukk ak ñaar, walla téeméer, walla sax ñaari téeméeri sowu jant ci bés bi, te sax du tax mu andale siisam! Ndegam dafa xawoon a am lu ko naqari ndax li xelam dem ci palanetam ba mu dëddu, mu ñime ñaan njekk buur bi:Bëggoon naa gis ab sowu jant… Ñaan naa la ko rekk… Digalal jant bi mu so…Su ma digaloon ab soldaar mu naawe tóor-tóor ak tóor-tóor ni ab lëppaa-lëpp, mu fent ab taalif, wala mu soppiku piccum géej, bu soldaar bi jëfewul ndigal li, man wala moom, kan moo newul ci dëgg?Ndoomu buur si tontu ko, tontu bu amul nàttable:Xanaa yaw.Buur bi teg ci:Dëgg la. Ku nekk danga koy sant la mu mën. Kilifteef ci lu xel nangu la aju. Soo digalee sa waa réew ñu sóobu géej, dañuy fippu. Sañ naa digle ñu nangul ma, ndax sama ndigal dafa yenu maanaa.Ndoomu buur si nga xam ne bu jàppee ab laaj, du ko fàtte mukk, fàttali:Waa, sama sowu jant bi nag?Sa sowu jant bi dinga ci jot. Dinaa ko digle. Waaye, ci xam-xam bi ma am ci nguur, damay xaar ba matukaay yi daje.Ndoomu buur si laaj ko:Kañ lay doon?Buur bi seet ci arminaat bi, daldi koy tontu:Ãhãa! Booru… booru… ngoon booru juróom ñaari waxtu yu tegal ñeen-fukki simila! Dinga gis ni ñu ma déggale.Ndoomu buur si óbbali, réccu li mu amul woon sowu jantam bi ci saa si, rax ci dolli dafa xawoon a géey. Mu ne buur bi:Damay dem. Amaatuma lenn lu may def fii.Buur bi bégoon lool ci am ku mu yilif, tontu ko ne:Bul dem. Bul dem, dina la def jëwriñ!Jëwriñu lan?Jëwriñu… jëwriñ ji ñu dénk yoon!Waaye amul kenn ku ñuy àtte!Buur bi ne ko:Kenn xamul. Wëraguma samam réew. Dama màggat lool, amuma béréb bu ma def wëtiir, te dox bi dafa may sonal.Ndoomu buur si sëgg ngir xoolaat geneen wetu palanet bi, daldi ne ko:Oh! Gis naa ko ba noppi. Kenn nekku fa tamit…Buur bi tontu ko:Kon nga àtte sa bopp. Looloo gën a jafe. Àtte sa bopp a gën a jafe àtte ñeneen ñi. Soo fexee ba àtte sa bopp bu baax, mooy ku màndu nga.Ndoomu buur si ne ko:Man, mën naa àtte sama bopp fu nekk. Soxlawul ma dëkk fii.Buur bi ne ko:Ãhãa! Foog naa ci sama palanet, am na fi kaña gu màggat. Dinaa koy dégg bu guddee. Dinga mën a àtte kaña gu màggat googu. Yenn saa yi, dinga ko mën àtte, àtteb rey. Noonu ag dundam ñeel sab àtte. Waaye saa su nekk, danga koy baal, ngir sakkanal ko, ndax genn rekk la fi.Ndoomu buur si tontu ko:Man, bëgguma di àtte, àtteb rey, yaakaar naa ne daal, damay dem.Buur bi ne ko:Déedéet.Waaye ndoomu buur si fabu na ba noppi, bëggul tiisloo buur bi:Su sama Sang bi bëggoon ku ko dégal ci saa si, dina ma sant lu yenu maanaa. Doon na ma sant, maanaam, ma dem bala mat simila. Yaakaar naa ne matukaay yi daje nañu…Ndegam buur bi tontuwu ko dara, ndoomu buur si am sikki-sàkka, ginnaaw bi mu binni, daldi dem…Buur bi daldi gaawantu ne ko:Def naa la ngay sama ndawal réew.Dafa doon ku am gëdda.Ci tukkeem bi, ndoomu buur saa ngi wax ci am xelam ne: “mag ñi dañu doy waar.”Ñaareelu palanet ba tiitarukat moo fa dëkkoon. Ba mu seenee ndoomu buur si, mu daldi koy yuuxu:Ah! Ah! Nganug soppee ngoogu!Ndax tiitarukat yi, ay soppe lañu jàppe ñeneen ñépp.Ndoomu buur si ne ko:Jàmm nga am? Sa mbaxana mi keemaane na de.Mu tontu ko ne:Ngir nuyoo la. Ngir nuyoo la bu ñu may tàccu. Waaye, fii kenn rombu fi.Ndoomu buur si nàndul dara, ne ko:Ãhãa?Tiitarukat bi xelal ko:Tàppal sa benn loxo ci beneen bi.Ndoomu buur si daldi tàpp benn loxoom ci beneen bi. Tiitarukat bi nuyoo ko summi mbaxanaam tuuti.Ndoomu buur si wax ci xelam ne:Lii moo gën a neex ba ma ganee buur ba.Mu tàmbaliwaat tàpp benn loxo bi ci beneen bi. Tiitarukat bi tàmbaliwaat koo nuyoo summi mbaxanaam.Ba mu mattee juróomi simila, ndoomu buur si tàmbale tàyyi ci po mu géey mi. Mu laaj ko:Nees di def ba mbaxana mi wadd?Waaye tiitarukat bi déggu ko. Tiitarukat yi ay tagg rekk lañuy dégg. Mu laaj ndoomu buur si:Ndax naw nga ma lool?Lan mooy “naw”?“Naw” mooy nangu ne maay ki gën a rafet, ki dàqa solu, ki ëpp xaalis, ki gën a muus ci palanet bi.Waaye yaw rekk la ci palanet bi!Amul solo. Neexal ma nga naw ma!Ndoomu buur si yékkati ay mbagam tuuti, ne ko:Naw naa la, waaye ban njariñ la la loolu amal?Ndoomu buur si daldi dem yoonam.Ci tukkeem bi, mu ngi wax ci am xelam ne: “mag ñi dëgg-dëgg dañu doy waar.”Palanet bi ci topp ab màndikat a fa dëkkoon. Nganam ga dafa gàtt lool waaye xol bu naqari la jural ndoomu buur si.Mu laaj màndikat bi mu fekk mu toog ne cell, uuf naaxu butéel yu jeex ak butéel yu fees dell:Looy def fii?Màndikat bu sëngéem bi tontu ko:Damay naan.Ndoomu buur si laaj ko:Lu tax ngay naan?Màndikat tontu ko:Ngir fàtte.Ndoomu buur si yërëm ko, laaj ko:Ngir fàtte lan?Màndikat bi sëggal bopp bi, wax ko dëgg gi:Ngir fàtte ne dama rus.Ndoomu buur si yeene koo dimbali, laaj ko:Rus lan?Màndikat bi daaneele:Rus a naan!Mu daldi ne cell. Ndoomu buur si daldi dem yoonam, ànd ak jaaxle.Ci tukkeem bi, mu ngi wax ci am xelam ne: “mag ñi dëgg-dëgg dañu doy waar lool.”Ñeenteelu palanet bi ab jaaykat a ko moomoon. Nit kooku dafa jàppoon ba siggiwul sax xool ndoomu buur si bi mu agsee.Ndoomu buur si ne ko:Jàmm nga am? Sa sigaret bi fay na.Ñett ak ñaar muy juróom. Juróom ak juróom-ñaar muy fukk ak ñaar. Fukk ak ñaar ak ñett muy fukk ak juróom. Jàmm rekk. Fukk ak juróom ak juróom ñaar muy ñaar fukk ak ñaar. Ñaar-fukk ak ñaar ak juróom-benn muy ñaar fukk ak juróom-ñett. Awma jotu taalat ko. Ñaar fukk ak juróom-benn ak juróom muy fanweer ak benn. Uf! Juróomi téeméeri milyoŋ ak benn yu teg juróom-benni téeméeri junni ak ñaar-fukk ak ñaar yu teg juróom-ñaari téeméer ak fanweer ak benn.Juróomi téeméeri milyoŋi lan?Hãa? Yaa ngi fi ba tey? Juróomi téeméeri milyoŋi… xamatuma sax… dama bari liggéey! Man, amuma caaxaan, duma kafe mbir yu amul solo! Ñaar ak juróom muy juróom ñaar…Ndoomu buur si nga xam ne bu jàppee ab laaj, du ko mus a bàyyi ci àdduna, bamtuwaat:Juróomi téeméeri milyoŋi lan?Jaaykat bi siggi:Juróom-fukki at ba ma dëkkee ci palanet bii ba tey, ñetti yoon rekk lañu ma lëjal. Bu njëkk bi tollu na ci ñaar fukki at ak ñaar, gunóor la woon bu jóge fu kenn xamul. Riiram la ne kurr, ba ma juum ci sama waññ. Ñaareel bi tollu na ci fukki at ak benn, tif ju yëngu la woon. Dama tàggatuwul. Amuma jotu wëndéelu. Man, amuma caaxaan. Ñetteel bi… mu ngi nii! Maa ngi doon wax juróomi téeméeri milyoŋ ak benn…Milyoŋi lan?Jaaykat bi xam ne mënul a xëcc benn yoon:Milyoŋi mbir yooyu ñuy seen ci asamaan si yenn saa yi.Ay weñ?Déedéet, mbir yooyu di xóoy.Ay yamb?Déedéet. Mbir yu mboq yooyu di xalaatloo ñu yaafuus ñi. Waaye man, amuma caaxaan. Amuma jotu xalaat ni ñooñu.Ah! ay biddéew?Waaw kay. Ay biddéew.Looy doye juróomi téeméeri milyoŋi biddéew ak benn?Juróomi téeméeri milyoŋ ak benn yu teg juróom-benni téeméeri junni ak ñaar-fukk ak ñaar yu teg juróom-ñaari téeméer ak fanweer ak benn. Man, amuma caaxaan, dama farlu.Looy doye biddéew yooyu?Lu ma leen di doye?Waaw.Dara. Dama leen di moom.Danga moom biddéew yi?Waaw.Waaye mus naa gis buur bu…Buur yi moomuñu. Dañuy “yilif”. Bokkul dara.Moom biddéew yi, lu mu lay jariñ?Am alal la may jariñ.Am alal, lu mu lay jariñ?Jénd yeneen biddéew, su leen kenn gisee.Ndoomu buur si wax ci xelam ne: “Ki moom, ni sama màndikat ba lay xalaate.” Terewul mu laajaat ko beneen laaj:Nan lañu mën a moome biddéew yi?Jaaykat bi ñurumtu, tontu ko:Ku leen moom?Xamuma ko. Kenn.Kon maa leen moom, ndax man la ci sama xel jëkk a dem.Loolu doy na?Waawaaw. Boo gisee wurus wu kenn moomul, yaa ko moom. Boo gisee dun bu kenn moomul, yaa ko moom. Boo njëkkee am ab xalaat, danga koy aarlu ak kayitu seede: yaa ko moom. Ndegam kenn musul a xalaata moom biddéew yi lu dul man, kon maa leen moom.Ndoomu buur si ne ko:Dëgg la kay. Loo leen di doye?Jaaykat bi ne ko:Dama leen di saytu. Dama leen di waññ di leen waññaat. Yombul. Waaye, ku ñàkk caaxaan laa!Waaye ndoomu buur si loolu doyu ko ba tey.Man, su ma moomee ag kol, mën naa ko laxas sama baat yóbbu. Man, su ma moomee ab tóor-tóor, mën naa ko witt yóbbu. Waaye, mënoo witt biddéew yi!Déedéet, waaye mën naa leen a dénkaane bank.Loolu mooy lan?Loolu mooy damay bind ci aw kayit ñaata biddéew laa am. Ma daldi tëj ak caabi kayit woowu ci tirwaal.Mu daldi jeex?Doy na sëkk!Ndoomu buur si xalaat ne: “Reelu na. Xaw na taaru. Waaye daanaka ay caaxaan la.”Xalaat yi ndoomu buur si amoon ci mbir yu amul caaxaan yi wuute woon na ak xalaati mag ñi.Mu waxaat ne:Man, am naa tóor-tóor bu may suuxat bés bu nekk. Am naa ñetti tundi-safara yu may bomb ayubés bu nekk. Ndax damay bomb wi fay tamit. Kenn xamul. Li ma leen moom, am na njariñ ci sama tundi-safara yi, am na njariñ tamit ci sama tóor-tóor bi. Waaye, amaloo njariñ biddéew yi…Jaaykat bi ubbi gémmiñam, waaye amul lu mu tontu. Ndoomu buur si daldi dem yoonam. Ci tukkeem bi, mu ngi wax ci am xelam ne: “mag ñi dëgg-dëgg dañu weesu doy waar.”Juróomeelu palanet bi dafa doyoon waar lool. Moo gënoon a tuuti ci yépp. Daanaka làmpu mbedd ak taalkatu làmpu mbedd rekk a fa xajoon. Ndoomu buur si mënul woon xalaat lan la ab làmpu mbedd ak taalkatu làmpu mbedd di jariñ, fenn ci asamaan si, ci ab palanet bu amul genn kër ak kenn nit. Terewul mu wax ci xelam ne:“Xay-na nit kooku yenuwul maanaa, waaye moo gën a yenoodiku maanaa buur ba, tiitarukat ba, jaaykat ba ak màndikat ba. Aylayéwén, liggéeyam am na maanaa. Bu taalee làmpu mbedd mi, dafay mel ni lu jur ab biddéew wala ab tóor-tóor. Bu fayee làmp mbedd mi, dafay mel ni lu nelawloo tóor-tóor bi wala biddéew bi. Liggéey bu taaru lool la. Dëgg-dëgg lu am njariñ la, ndax dafa taaru.”Bi mu agsee ci palanet bi, dafa nuyu taalkat bi nuyoo bu ànd ak teggin:Jàmm nga am? Lu tax nga fay sa làmpu mbedd mi?Taalkat bi tontu ko:Ndigal la. Jàmm nga fanaane?Lan mooy ndigal li?Mooy ma fay làmpu mbedd mi. Jàmm nga yendoo?Mu daldi koy taalaat.Waa, lu tax nga taalaat ko?Taalkat bi tontu ko ne:Ndigal la.Ndoomu buur si ne ko:Nànduma dara.Taalkat bi ne:Amul dara lu ñuy nànd fii. Ndigal la, ndigal la. Jàmm nga fanaane?Mu daldi fay làmpu mbedd mi.Mu daldi fomp jëwam ak muswaar bu am karo yu xonq.Liggéey bu jafe lool laay def nii. Yenu woon na maanaa bu njëkk. Dama daan fay suba gi, di taal ngoon gi. Daan naa noppalu li des ci bëccëg gi, di nelaw li des ci guddi gi…Booba ba tey, ndigal li dafa soppiku?Taalkat bi ne ko:Booba ba tey, ndigal li soppikuwul. Loolu mooy jéyya ji! At mu nekk, palanet bi dafay wëndéelu bu gën a gaaw, te ndigal li soppikuwul!Ndoomu buur si ne ko:“Liggéey bu jafe lool laay def nii.”Léegi nag?Léegi amatuma senn saa su may noppalu, ndax simila bu nekk mu wër benn yoon. Dinaa taal, fay benn yoon simila bu nekk!Loolu doy na waar! Ci sa palanet bés yi simila lañuy def.Taalkat bi ne ko:Doyul waar dara. Bi nu dalee wax ak léegi tollu na ci weer.Weer?Waaw. Fanweeri simila. Fanweeri bés! Jàmm nga yendoo?Mu daldi taalaat làmpu mbedd mi. Ndoomu buur si xool ko, daldi sopp taalkat boobu nga xam ne dafa sàmmoo woon ndigal. Mu fàttaliku sowu jant ya mu daan andale siisam ba, di leen wërali boppam. Mu bëgg a dimbali xaritam bi:Xam nga… xam naa pexe mu lay noppal saa yu la neexee…Taalkat ne ko:Loolu laa bëgg saa su nekk.Ndax, mënees na jëfe ndigal ba noppi tàyyeel.Ndoomu buur si teg ci ne:Sa palanet bi dafa ndaw ba mën nga ko wër ci ñetti jéego. Doo def lu dul dox ndànk ngir nekk ci naaj wi. Boo bëggee noppalu, dangay dox… su ko defee, bés bi dafa yàgg nu mu la neexee.Taalkat bi ne ko:Loolu du ma jariñ lu bari. Li ma bëgg ci sama àdduna mooy nelaw.Ndoomu buur si ne ko:Amoo wërsëg.Taalkat bi ne ko:Amuma wërsëg. Jàmm nga fanaane?Mu daldi fay làmpu mbedd mi.Ndoomu buur si wéyal tukkeem, di wax ci xelam ne:“Kooku, ñeneen ñépp a ko doon jéppi, buur ba, tiitarukat ba, màndikat ba, jaaykat ba. Waaye moom doŋŋ a ma nuruwul ku reetaanlu. Xay-na li muy toppatoo leneen lu dul boppam a tax.”Mu binni, binnig réccu, daldi ne:“Kooku rekk laa ci mënoon a def xarit. Waaye palanetam bi dafa ndaw lool. Ñaar xajuñu fa…”Li ndoomu buur si nanguwul woon a wax mooy, junni ak ñeenti téeméer ak ñeent fukki sowu jant ci ñaar-fukki waxtu ak ñeent la doon réccu ca palanet bu sell booba!Juróom benneelu palanet bi moo gën a yaatu fukki yoon. Màggat gu doon bind ay téere yu réy a fa dëkkoon. Bi mu séenee ndoomu buur si mu daldi xaacu ne:Waaw kay! Ab wërkat a ngi!Ndoomu buur si toog ci taabal ji, daldi nokki tuuti. Bari woon na lu mu tukki lool! Màggat gi ne ko:Fan nga jóge?Ndoomu buur si ne ko:Téere bu réy bi lan la? Lan ngay def fii?Màggat gi ne ko:Gëstukatu jéeri laa.Lan mooy gëstukatu jéeri?Am kaaŋ la mu xam fan la géej yi, dex yi, dëkk yi, tund yi ak màndiŋ yi nekk.Ndoomu buur si ne ko:Loolu, am na solo lool. Loolu nag, liggéey dëggentaan la!Mu daldi xool li ko wër ci palanetu gëstukat bi. Musul woon a gis palanet bu amee nii daraja.Sa palanet bi rafet na lool. Ndax am na ay géej-mbàmbulaan?Gëstukat bi ne ko:Mënuma koo xam.Ah! (Ndoomu buur si am mbetteel) Ay tund nag?Gëstukat bi ne ko:Mënuma ko xam.Ay dëkk, ay dex ak ay màndiŋ nag?Gëstukat bi ne ko:Mënuma ko xam tamit.Xanaa doo gëstukatu jéeri?Gëstukat bi ne ko:Dëgg la, waaye duma wërkat. Ay wërkat laa ñàkk dëgg-dëgg. Du gëstukatu jéeri ji mooy waññ dëkk yi, dex yi, tund yi, géej yi, géej-mbàmbulaan yi ak màndiŋ yi. Gëstukatu jéeri jotam mayu ko muy wëndéelu. Du jóg biróom. Waaye fa lay dalal wërkat yi. Dafa leen di laaj, su noppee mu bind seeni fàttaliku. Su jàppee ni fàttalikuy kenn ci ñoom nuru na ko lu am solo, gëstukatu jéeri ji dafay càmbarlu njubtel wërkat bi.Lu tax loolu?Ndax wërkat buy fen dafay indi jëyyë ci téerey xam-xamu jéeri ji. Wërkat buy màndi tamit.Ndoomu buur si ne ko:Lu tax loolu?Ndax màndikat yi ñaari gis-gis lañuy am. Ba tax na gëstukatu jéeri ji ñaari tund lay bind, foo xam ne wenn rekk a fa am.Ndoomu buur si ne ko:Xam naa kenn koo xam ne wërkat bu bon lay doon.Mën na nekk. Kon bu njubtel wërkat bi wéree, ñu càmbar li mu gis.Dañuy dem seeti?Déedéet. Loolu dafa jafe lool. Dañuy sant wërkat bi mu indi ay firnde. Ci misaal, su fekkee dafa gis aw tund wu rey, dañu koy sant mu indee ca xeer yu mag.Gëstukat bi yéemu ci saa si:Waaye yaw, fu sori nga jóge! Ab wërkat nga! Nanga ma misaal sa palanet!Gëstukat bi ubbi téereem bi, sàtt kareyoŋ. Dañuy njëkk a binde kareyoŋ nettaliy wërkat yi; xaar ba wërkat bi indi ay firnde, ñu soog koo binde daa.Gëstukat bi ne ko:Yaw laay xaar.Ndoomu buur si ne ko:Oh! Sama palanet, taxu koo am solo, dafa tuuti lool. Ñetti tundi-safara laa fa am. Ñaar yuy yënd ak wenn wu fay. Waaye kenn xamul.Gëstukat bi ne ko:Kenn xamul kay.Am naa fa tamit ab tóor-tóor.Gëstukat bi ne ko:Dunu bind tóor-tóor.Lu tax loolu! Ñoo gën a rafet!Ndax tóor-tóor yi dañu yàggadi.Lan mooy “yàggadi”?Gëstukat bi ne ko:Téerey xam-xamu jéeri ji ñoo gën a am maanaa ci téere yi. Duñu xewwi mukk. Bariwul lu aw tund di tuxu. Bariwul lu géej-mbàmbulaan di ŋacc. Mbir yu nekk ba fàww lañuy bind.Ndoomu buur si dog ko:Waaye tundi-safara yi fay mën nañoo gimmi. Lan mooy “yàggadi”?Gëstukat bi ne ko:Moo xam tundi-safara yi dañu fay wala dañu gimmi, lépp a yem ci nun. Li am solo ci nun mooy tund wi du soppiku.Ndoomu buur si nga xam ne bu jàppee ab laaj, du ko fàtte mukk, bàntuwaat:Waaye, lan mooy “yàggadi”?Mooy “loo xam ne balaa yàgg mu raaf”.Sama tóor-tóor bi kon balaa yàgg mu raaf?Waawaaw.Ndoomu buur si wax ci am xelam ne: “sama tóor-tóor bi dafa yàggadi, amul lu dul ñeenti dég ngir aar boppam ci lépp! Ma bàyyi ko moom doŋŋ ca sama palanet ba!”Looloo doon réccoom bu njëkk. Waaye, mu dellu dëgëral fitam. Mu laaj ko:Loo may digal ma nemmikuji ko?Gëstukat bi tontu ko:Palanetu Àdduna. Palanet bu am aw tur la…Ndoomu buur si daldi dem yoonam, di xalaataale tóor-tóoram ba.Juróom-ñaareelu palanet bi kon mooy Àdduna.Àdduna bokkul ak yeneen palanet yi. Am na fi téeméer ak fukk ak benni buur (bu ñu ci boolee buuri Afrig), juróom ñaari junni gëstukati jéeri, juróom-ñeenti téeméeri junniy jaaykat, juróom ñaari milyoŋi màndikat ak genn-wàll, ñetti téeméeri milyoŋi tiitarukat ak fukk ak benn, maanaam lu jige ñaari milyaari mag.Su ma leen di misaal dayo Àdduna si, dama leen naan laata ñuy sos kuuraŋ bi, wareesoon na fee toppatoo gàngoorum ñeenti téeméeri junni taalkati làmpu mbedd ak juróom-benn fukk ak ñaar ak juróomi téeméer ak fukk ak benn, ci juróom-benni pàcci Àdduna si.Boo ko dàndee, dafa rafet lool ci ab séen. Yëngu-yëngu gàngoor googa dafa mengoo ba mel ni tuusu mbër. Taalkati làmpu mbedd yu Ostaraali ak yu Seland-gu-Bees ñów jiitu. Ginnaaw ba ñu taalee seeni làmp, ñu dem tëddi. Topp ci, taalkati làmpu mbedd yu réewum Siin ak Siberi. Ñooñu tamit noppi dellu ci làng gi. Ginnaaw bi taalkati làmpu mbedd yu réewum Riisi ak yu réewum End daldi ci topp. Ginnaaw bi yu Afrig ak yu Tugël. Ginnaaw bi yu Bëj-Saalumu Amerig. Ginnaaw bi yu Bëj-Gànnaaru Amerig. Te duñu mus a juum ci ni ñuy dugge ci géew bi. Yéeme woon na lool.Taalkatu làmpu mbedd bu catul Bëj-Gànnaar ak taalkatu làmpu mbedd bu catul Bëj-Saalum doŋŋ a saxoo woon tayyel ak leeb: ñaari yoon lañu daan liggéey ci at mi.Bu ñu bëggee tiitaru, du ñàkk ñu fen ci tuuti. Taxumaa gore lool bi may wax ci taalkati làmpu mbedd yi. Mën na am ma def ci boppu nit ñi xamul sunu palanet xalaat bu amul. Nit ñi feesuñu Àdduna si. Su fekkoon ne ñaari milyaari nit ñi dëkk ci Àdduna dañu taxa woon, xaw a tancalikoo, ni ci am ndaje, dinañu xaj ci am pénc mu gudde fanweeri kilomeetar yaatoo fanweeri kilometaar. Doon nañu mën a saam nit ñépp ci dun bi gën a ndaw géejug Pasifig.Mag ñi duñu la gëm dëgg-dëgg. Dañu foog ne dañu jël palaas bu bari. Dañu yaakaar ne dañu am dayo ni ay guy. Nanga leen digal ñu xayma ko. Dañu bëgg ay lim: dina leen neex. Waaye bul sonal sa bopp ak woowu sas. Jaru ko. Wóolu nga ma.Ndoomu buur si jaaxle lool ndax fekku fi kenn bi mu ne cëpp ci Àdduna. Tiitoon na ndax dafa foogoon ne dafa jaawale palanet yi, waaye mu daldi gis jaaro bu mel ni weer wi di yëngu ci suuf si. Ndoomu buur si tëb ne:Jàmm nga am?Jaan ji ne ko:Jàmm rekk.Ndoomu buur si laaj ko:Ci ban palanet laa cëppeelu?Jaan ji tontu ko:Ci Àdduna, ci Afrig.Ah!… Kon kenn nekkul ci Àdduna?Jaan ji ne ko:Fii, màndiŋ la. Kenn nekkul ci màndiŋ yi. Àdduna si dafa yaatu.Ndoomu buur si toog ci aw xeer, daldi téen. Mu ne ko:Xamuma ndax biddéew yi génn nañu ba kenn ku nekk mën a gis sa bos. Seenal sama palanet. Mu ngi nii tiim ñu… Waaye sori na de!Jaan ji ne ko:Rafet na. Looy defsi fii?Ndoomu buur si ne ko:Dama am ay jafe-jafe ak ab tóor-tóor.Jaan ji ne ko:Ah!Ñu daldi ne cell.Ndoomu buur si mujj ne ko:Ana nit ñi? Xaw nañoo wéet ci màndiŋ mi…Jaan ji ne ko:Wéet nañu tamit ci biir nit ñi.Ndoomu buur si xool ko lu yàgg.Mu mujj ne ko:Mala mu doy waar nga, sew ruuc ni baaraam…Jaan ji ne ko:Waaye ma ëpp doole baramub buur.Ndoomu buur si muuñ:Amoo doole lool… amoo sax ay tànk… mënoo sax tukki…Jaan ji ne ko:Mën naa la yóbbu fu gën a sori fa la gaal di yóbbu.Mu daldi laxasu ci waq wi ni lamu wurus. Mu waxaat ne:Ku ma laal, dinaa ko delloo ca boroomam ba mu jóge woon. Waaye danga sell te ca ab biddéew nga jóge…Ndoomu buur si ton tu wul dara.Dama la yërëm, yaw mu néew doole mi, ci Àdduna su dëgër sii. Mën naa la dimbali, soo nammee sa palanet ba. Mën naa…Ndoomu buur si ne ko:Mu mujj ne ko: “Mala mu doy waar nga, sew ruuj ni baaraam…”Oh! Dégg naa la bu baax. Waaye, lu tax ngay cax foo tollu?Jaan ji ne ko:Dama leen di tekki ñoom ñépp.Ñu daldi ne cell.Ndoomu buur si romb màndiŋ mi, ab tóor-tóor kepp la fa dajeel. Tóor-tóor bu am ñetti xob, tóor-tóor bu tekkiwul dara…Ndoomu buur si ne ko:Jàmm nga am?Tóor-tóor bi tontu ko:Jàmm rekk.Ndoomu buur si laaj ko ak ay teggin:Ana nit ñi?Tóor-tóor bi musoon a gis am njëgg di romb:Nit ñi? Yaakaar naa, am na fi juróom-benn ba juróom-ñaar. Séen naa leen yàgg na. Waaye kenn xamul fu ñu nekk. Ngelaw lee leen di jiital. Amuñu ay reen, looloo leen sonal lool.Ndoomu buur si ne ko:Tàggu naa la.Tóor-tóor bi ne ko:Yàlla nañu Yàlla wonalewaat.Ndoomu buur si jàll ci tund wu kawe. Ñetti tundi-safara ya ko yemoon ci ay wóom rekk la mus a xam ci ay tund. Mu jëfandikoo tundu-safara wu fay wi ni ag toogu. Mu daldi xalaat ne: “Ci tund wu kawee nii, dinaa war a séen palanet bépp ak nit ñépp…” Waaye séenul lu dul ay tund yu ne sàyy ni ay ràbb yu ñaw lool.Mu tëb ne:Jàmm nga am?Baatam bi di awu:Jàmm nga am… Jàmm nga am… Jàmm nga am…Ndoomu buur si ne ko:Yaw la kan?Baatam bi di awu:Yaw la kan… Yaw la kan… Yaw la kan…Mu ne ko:Nangeen doon samay xarit, dama wéet.Baatam bi di awu:Dama wéet… Dama wéet… Dama wéet…Mu daldi xalaat ne: “Bii palanet a doy waar! Dafa wow koŋŋ, te ñaw lool, te saf sàpp xorom. Rax ci dolli nit ñi ñàkk mébét. Dañuy bàntu li ñu leen wax… Ca sama palanet, amoon naa fa ab tóor-tóor: saa su nekk mooy njëkk a wax…”Ginnaaw bu ndoomu buur si jaaree ci ay suuf, ay xeer ak ay galaas, mu daldi yem ci aw yoon. Yoon yépp ci ay nit lañu jëm.Mu ne:Jàmm ngeen am?Tóokër bu bari ay roos la woon. Roos yi ne ko:Jàmm rekk.Ndoomu buur si di leen xool. Ñoom ñépp tóor-tóoram ba lañuy nurool. Mu laaj leen ak mbetteel:Yeen la ñan?Roos yi tontu ko:Ay roos lañu.Ndoomu buur si ne:Ah!Mu daldi am lu ko naqari. Tóor-tóoram ba ne woon na ko ci aw xeetam moom rekk la ci palanet yépp. Gis nga léegi, ci benn tóokër rekk, am na fi juróomi junni yu nuroo!Mu xalaat ne: “Doon na am kersa lool, su gisoon lii… doon na sëqët lu Palanet bii dafa wow koŋŋ, te ñaw lool, te saf sàpp xorom.bari, dee-deelu ngir mucc ci gile gàcce. Te kon fokk ma faj-fajlu ko ndax su ma ko deful, sañ na xaru ngir toxoral ma…”Mu daldi xalaataat ne: “Man rekk a am tóor-tóor bu mel nii ndekete amuma lu dul benn tóor-tóor ci yeneen yépp. Loolu ak ñetti tundi-safara yi yem ci samay wóom, te wenn wi sax xay-na dafa fay ba fàww, taxuma doon dëgg-dëgg doomu buur bu mag…” Mu tëdd ci ñax mi, di jooy.Noonu, wel wi ne tëll. Wel wi ne ko:Jàmm nga am?Ndoomu buur si wëlbatiku daldi koy fay ak ay teggin:Jàmm rekk.Waaye gisul dara. Kàllaama gi ne ko:Maa ngi ci suufu new gi…Ndoomu buur si ne ko:Yaw la kan? Rafet nga lool…Wel wi ne ko:Wel laa.Ndoomu buur si ne ko:Kaay fo ak man. Dama géey lool…Wel wi ne ko:Mënuma fo ak yaw, ndax kenn tàggatu ma.Ndoomu buur si ne ko:Ah! baal ma.Waaye ginnaaw bi mu xalaatee mu teg ci ne:Lan mooy “tàggat”?Wel wi ne ko:Dëkkoo fi. Looy seet?Ndoomu buur si ne ko:Nit ñi laay seet. Lan mooy “tàggat”?Wel wi ne ko:Nit ñi dañu yore ay fetal di rëbb. Loolu dafa lakkale lool! Dañuy yar ay ginaar tamit. Loolu rekk ay seen njariñ. Ay ginaar ngay wut?Ndoomu buur si ne ko:Déedéet, ay xarit laay wut. Lan mooy “tàggat”?Wel wi ne ko:Loolu lu xaw a xewwi la. Loolu mooy “digaale…”.Digaale?Wel wi ne ko:Waawaaw. Ci man, ag gone rekk nga, yaw ak téeméeri junni gone yi yeen a yem kepp. Te soxlawuma la. Te yaw tamit, soxlawoo ma. Ci yaw, aw wel rekk laa, man ak téeméeri junni wel yi noo yem kepp. Waaye soo ma tàggatee, dinanu soxlaante. Yaw rekk laay am ci àdduna. Man rekk ngay am ci àdduna…Ndoomu buur si ne ko:Maa ngi soog a xam. Am na ab tóor-tóor… foog naa dafa ma tàggat…Wel wi ne ko:Mën na am. Ci Àdduna si, gis nañu fi lu nekk…Ndoomu buur si ne ko:Oh! Du ci Àdduna si kat.Wel wi mel ni ku jaaxle lool:Ca beneen palanet?Waaw.Ndax dafa am ay rëbbkat ca booba palanet?Déedéet.Loolu am na solo! Ay ginaar nag?Déedéet.Wel wi binni:Dara matul.Waaye wel wi delluwaat ci xalaatam ba:Sama dund gi dafa géey. Damay rëbb ginaar yi, nit ñi di ma rëbb. Ginaar yépp a yem, nit ñépp a yem tamit. Ba tax na dama xaw a wéet. Waaye soo ma tàggatee, sama dund gi dina gën a naaj. Dinaa xàmme riirum ndëggu mu wuute ak yeneen yépp. Yeneen yi dañu may laxatuloo ci biir suuf. Sa bos dafa may wootale ci samam pax ni am tëgg. Te nag xoolal! Ndax seen nga nale tooli mboq ya? Duma lekk cere. Mboq amalu ma njariñ. Tooli mboq yi du ma fàttali dara. Te loolu lu tiis la! Waaye karaw gu mboq nga am. Kon dina neex lool boo ma tàggatee! Mboq mi nuru ak sa karaw gi dina tax ma lay fàttaliku. Te riirum ngelaw li ci biir tooli mboq yi dina ma neex…Wel wi ne cell, di xool ndoomu buur si ba mu yàgg, mu ne ko:Ngir Yàlla… tàggat ma!Ndoomu buur si tontu ko:Bëgg naa ko, waaye amuma jot. Am naa ay xarit yu ma war a xameel, ak lu bari lu ma war a xam.Wel wi ne ko:Mëneesula xam lu dul mbir yi ñu tàggat. Nit ñi amatuñu jotu xam dara. Dañuy jënd mbir yu sotti ba noppi ci jaaykat yi. Waaye, ndegam amul ñuy jaay ay xarit, nit ñi amatuñu ay xarit. Soo bëggee ab xarit, tàggat ma!Ndoomu buur si ne ko:Lan laay def?Wel wi tontu ko:Dangay bañ a yàkkamti lool. Dangay toog nale ci ñax mi, xaw ma sori tuuti. Dinaa la xeelu, waaye doo wax dara. Wax mooy indi réeroo. Waaye, bés bu nekk, dinga mën a gën a jigesi…Ca ëllëg sa, ndoomu buur si dellusiwaat.Wel wi ne ko:Dellusiwaat waxtu wa nga ñówoon démb, moo gën. Ci misaal, su fekkee danga ñów ñeenti waxtu ci ngoon, ca ñetti waxtu laay tàmbale bég. Lu waxtu wi gën di sori ma gën di bég. Bu ñeenti waxtu di jot, dina fekk ma ràkkaju, ma jaaxle: dinaa xam mbégte lan moo koy fay. Waaye soo ñówee saa su la neexee, duma xam mukk ban waxtu laay solal sama xol… Fokk ay xarbaax am.Ndoomu buur si ne ko:Lan mooy xarbaax?Wel wi ne ko:Loolu tamit lu xaw a xewwi la. Looloo waral bés du nuroo ak yeneen yi, waxtu du nuroo ak yeneen yi. Ci misaal, samay rëbbkat am nañu ay xarbaax. Alxames dañuy fecc ak janqi dëkk bi. Noonu alxames bés bu neex lool la! Damay doxantu ba ca tooli ñàmbi ya. Su rëbbkat yi doon fecc saa su leen neexee, bés yépp ay nuroo, te kon duma mus a bër.“Ci misaal, su fekkee danga ñów ñeenti waxtu ci ngoon,  ca ñetti waxtu laay tàmbale bég.”Noonu ndoomu buur si tàggat wel wi. Bi taggatoo jigesee, wel wi ne ko:Ah!… Dinaa jooy.Ndoomu buur si ne ko:Yaa ko def, musuma bëgg lu la naqari, waaye yaa bëggoon ma tàggat la…Wel wi ne ko:Waawaaw.Ndoomu buur si ne ko:Waaye dinga jooy!Wel wi ne ko:Waawaaw.Kon kay jariñu la dara!Wel wi ne ko:Jariñ na ma, ndax melokaanu mboq mi.Mu daldi ci teg ne:Demal seetiwaat roos ya. Dinga xam ne sa bos benn la ci àdduna. Dinga dellusi tàggu ma, ma neexale la benn ndéey.Ndoomu buur si seetiwaat roos yi. Mu ne leen:Nuroowuleen dara ak sama roos ba, doonaguleen dara. Kenn tàggatuleen, te yeen tamit tàggatuleen kenn. Yeen a ngi mel ni sama wel wa. Wel wu mel ni yeneen téeméeri junni wel yi kepp la woon. Waaye def naa ko sama xarit, léegi moom rekk la am ci àdduna.Roos yi daldi am kersa lool.Mu waxaat leen:Rafet ngeen waaye dangeen ne wéyëŋ. Kenn mënul dee ndax yeen. Dëgg la, sama roosu bopp ba, kuy romb dina foog ne moom ak yeen a yem. Waaye moom rekk a leen ëpp solo yeen yépp, ndax Mu tëdd ci ñax mi, di jooy.moom laa suuxat. Ndax moom laa dëpp leget. Ndax moom laa fege aw sàkket. Ndax moom laa reyal ay sax (ba mu des ñaar wala ñett yuy dooni lëppaa-lëpp). Ndax moom laa déglu muy ñaxtu, wala muy damu, wala sax mu noppi yenn saa yi. Ndax sama roos la.Mu dellusiwaat ci wel wi. Mu ne ko:Tàggu naa la…Wel wi ne ko:Yàlla nañu Yàlla wonalewaat. Lii mooy sama ndéey li. Lu yomb la: xol ay gis dëgg-dëgg, waaye li am solo bët du ko gis.Ndoomu buur si bantuwaat ko, ngir bañ ko fàtte:Li am solo bët du ko gis.Waxtu yi nga ñàkk ngir sa roos bee tax mu am solo lool.Ndoomu buur si ne, ngir bañ ko fàtte:Waxtu yi ma ñàkk ngir sama roos…Wel wi ne ko:Nit ñi dañu fàtte dëgg googu, waaye waroo ko fàtte. Yaa war a yilif li nga tàggat ba fàww. Yaa yilif sa roos ba…Ndoomu buur si bamtuwaat ko, ngir bañ ko fàtte:Maa yilif sama roos ba…Ndoomu buur si ne ko:Jàmm nga am?Juuyeer bi ne ko:Jàmm rekk naam.Ndoomu buur si ne ko:Looy def fii?Juuyeer bi ne ko:Damay teqantal tukkikat yi, di leen def ay ëmbi junni. Damay yónni saxaar yi leen di roñ, yenn saa yi ndijoor, yenn saa yi càmmoñ.Saxaar gu gaaw te leer, di bëmb ni dënnu gi, yëngal mbaaru juuyeer bi.Ndoomu buur si ne ko:Aka ñoo yàkkamti. Lu ñuy seet?Juuyeer bi ne ko:Ki ci boppu saxaar gi ci boppam xamu ko.Ñaareelu saxaar gu gaaw te leer daldi bëmb, jëm geneen wet gi.Ndoomu buur si laaj:Dañu weññiku xaat?…Juuyeer bi ne ko:Bokkuñu. Ab juuyoo la.Ndax dañu bégul fa ñu nekkoon?Juuyeer bi ne ko:Kenn bégul fa nga nekk.Ñetteelu saxaar gu gaaw te leer daldi bëmb.Ndoomu buur si laaj:Ndax dañuy topp tukkikat yu njëkk ya?Juuyeer bi ne ko:Toppuñu lenn. Dañuy nelaw ci biir, wala ñuy óbbali. Gone yi rekk ay dóor seen bakkan ci palanteer yi.Ndoomu buur si ne ko:Gone yi rekk a xam li ñuy seet. Doomu sagar dafa am solo lool, ndax dafa leen di xañ jot, ba su ñu ko nangoo ci ñoom, ñuy jooy…Juuyeer bi ne ko:Dañu am wërsëg.Ndoomu buur si ne ko:Jàmm nga am?Jula bi ne ko:Jàmm rekk.Ku doon jaay la ay doom yu gënatee baax, doom yuy faj mar. Soo naanee benn ci ayubés bi, dootoo mar a naan.Ndoomu buur si ne ko:Lu tax ngay jaay lii?Jula bi ne ko:Ag yaxanal jot la gu réy. Boroom xam-xam yi def nañu ci ay waññ. Dinañu yaxanal juróom fukki simila ak ñett ci ayubés bi.Lan lañu mën a def ci juróom-fukki simila ak ñett yooyu?Mën nañu ci def li leen neex…Ndoomu buur si xalaat ne:“Man, su ma amoon jotu juróom-fukki simila ak ñett, dina dox ndànk jëm ci ab robine…”Sama paan bi ci màndiŋ mi am na léegi juróom-ñetti fan, te maa ngi doon déglu nettali ndoomu buur si, di naanaale toq yi ma dese woon ci ndox. Ma ne ndoomu buur si:Ah! sa fàttaliku yi neex nañu, waaye defaraguma sama ropplaan bi ba tey, amatuma dara lu ma naan, te doon naa bég, man tamit, su ma mënoon a dox ndànk jëm ci ab robine!Mu ne ma:Wel, sama xarit ba…Sama ngóor si, doonatul wel wa!Lu tax?Ndax mar dinañu rey…Waaye déggul fa may xalaate, mu daldi ma tontu:Am benn xarit baax na, su fekkee sax dañuy faatu. Man, bég naa lool ci li ma amoon xaritu wel.Ma xalaat ne:“Njortul dañu repp. Musul xiif, musul mar. Tuuti naaj doy na ko…”Waaye mu xool ma, mu tontu ci sama xalaat:Dama mar tamit… nanu seet ab teen…Ma def jëfinu ku tàyyi: tandale di seet ab teen ci màndiŋ mu yaatu lool yenuwul maanaa. Waaye nu daldi jog dem.Nu ne cell di dox ba mu am ay waxtu, mu guddi, biddéew yi daldi tàmbale leer. Maa ngi leen doon seen ni ci gént ndax li ma maroon a tax sama yaram xaw a tàng. Waxi ndoomu buur saa ngi doon fecc ci sama xel mi.Ma laaj ko:Kon yaw tamit, danga mar?Waaye tontuwul ci sama laaj. Dafa ma ne rekk:Ndox mën na baax tamit ci xol…Nànduma li mu ma tontu, waaye ma ne cell… Xamoon naa bu baax ne kenn waru ko woon na laaj.Dafa sonnoon. Mu daldi toog. Ma toog ci wetam. Mu ne cell ba mu yàgg, mu newaat:Biddéew yaa ngi rafet ndax ab tóor-tóor bu kenn gisul…Ma ne ko “waaw”, dellu ne cell di xool ras-rasu suuf si, ci ceeñeeru weer wi.Mu teg ci ne:Màndiŋ mi dafa rafet…Te muy dëgg. Dama mus a bëgg màndiŋ. Dangay toog ci jalu suuf. Doo gis dara. Doo dégg dara. Waaye, am na lu ni tekk di leer…Ndoomu buur si ne ko:Li gën a rafetal màndiŋ mi mooy ab teen a ngi ci làqu fenn…Ma jékki-jékki nànd leeraayu suuf gu bari kumpa gi ma daldi bett. Ba ma nekkee xale, dama dëkkoon ca kër gu màggat, te dañu daan nettali ne dafa am alal ju fa làqatu. Naka-jekk, kenn musu ko gis, wala sax seet ko. Waaye moo doon bégle ci kër googu. Sama kër gi dafa ëmboon kumpa ci biir xolam…Ma ne ndoomu buur si:Waaw, moo xam kër gi la, wala biddéew yi, wala màndiŋ mi, li leen di taaral deesu ko gis…Mu ne:Bég naa ci li nga bokk xalaat ak sama wel wa.Mu reetaan, làmb goj bi, wëndeel póli bi.Ndegam ndoomu buur si dafa yàndoor, ma daldi koy lewwu, daldi teguwaat ci yoon wi. Sama yaram daw. Dama mel ni ku yoroon lu am solo te dëgëradi. Fooguma sax ne am na lu ko gën a dëgëradi ci Àdduna si. Maa ngi doon xool, ci leerug weer wi, jë bu xoyyi boobu, gët yu tëju yooyu, karaw googu doon foyi-foyi, ma daldi xalaat ne: “Li may gis nii aw àkk rekk la. Li ëpp solo mëneesu koo gis…”Ndegam tuñam yi teppaliku nañu, mu xaw a muuñ, ma daldi xalaataat ne: “Li daawloo sama yaram ci ndoomu buur sii di nelaw, mooy kóllëreem ak ab tóor-tóor, mooy nataalu roos buy leer ci biiram ni tàkk-tàkkul làmp, buy nelaw sax…” Ma njort ne gënati na dëgëradi. Dañu war a gën a aar làmp yi: as ngelaw mën na leena fay…Noonu may dox ba yem ci teen bi, bi jant bi di fenk.Ndoomu buur si ne:Nit ñi, dañu naan dagaj ci saxaar yu gaaw yi, waaye dootuñu xam li ñuy seet. Bu ko defee, ñuy tés-tési, di wëndeelu…Mu daldi ci teg ne:Jaru ko…Teen ba nu yemoon, nuroowul ak teeni Sahara yi. Teeni Sahara yi ay pax yu ñu gas ci suuf si doŋŋ lañu. Bii, teenub dëkk lay nurool. Waaye fii benn dëkk amu fi woon, mu mel ni dama doon gént.Mu ne ndoomu buur si:Lu doy waar la, lépp mat na: póli bi, baag bi ak goj bi…Mu reetaan, làmb goj bi, wëndeel póli bi.Poli bi daldi sab ni ag xandal gu màggat, bu ngelaw li nelawee lu yàgg.Ndoomu buur si ne:Yaa ngi dégg, nu ngi yee teen bii, mu daldi woy…Bëgguma woon mu sonn. Ma ne ko:Bàyyil ak man, dafa diis ci yaw.Ndànk ndànk ma jukki baag bi ba ci pind bi. Ma dej ko ci. Woyu poli bi baa ngi doon riir ci samay nopp, maa ngi doon gis tamit jant bi di yëngu ci biir ndox mi doon yëngu ba tey.Ndoomu buur si ne:Dama mar a naan ci ndox mii, may ma ma naan…Ma daldi nànd la mu doon seet!Ma yékkati baag bi ba mu tolloo ak ay tuñam. Mu gëmm di naan. Neexoon na ba mel ni xewu jàmm. Ndox moomu ëppoon na aw ñam rekk. Mu ngi sosoo ci dox bi ci leerug biddéew yi, ci woyu póli bi, ci sama coonoy loxo. Baaxoon na ci xol bi ni ab neexal. Ba ma dee gone, leeraayu garabu Nowel, misigu meesu xaaju guddi, neexaayu ree ji ñoo daan leeral neexalu Nowel ba ma daan jot.Ndoomu buur si ne:Ci sa palanet, nit ñi dañuy bay juróomi junni roos ci benn tóokër… te duñu ci gis li ñuy seet…Ma tontu ko:Duñu ko gis…Ndekete li ñuy seet mën nañu koo fekk ci benn roos rekk wala ci tuuti ndox…Ma tontu ko:Dëgg la kay.Ndoomu buur si daldi ci teg ne:Waaye gët yi dañoo gumba. Dañoo war a seete xol.Naanoon naa. Maa ngi doon noyyi bu baax. Bu jant bi di fenk, suuf si dafay yor melow lem. Bégoon naa tamit ci melow lem woowu. Lan moo waroon a tax ma am xol bu naqari…Ndoomu buur si toogaat ci sama wet, wax ma ndànk:Danga war a def li nga ma dig.Lan laa la dig?Xam nga ko… ab sunjuñ ngir samam xar… maa yilif tóor-tóor booba!Ma genne ci sama jiba nataal yi ma tàmbali woon. Ndoomu buur si seen leen ree, daldi ne:Sa guy yi, ay suppome lañuy xaw a nurool…Oh!Man mi doon tiitaroo sama guy yi!Sa wel wi… noppam yi… ay béjjén lañuy xaw a nurool… te dañu gudd lool!Mu daldi reetaanaat.Ngóor si, loolu jaaduwul, mënuma woon a nataal lu dul biir yeew ak biti yeew.Mu ne ko:Oh! Dina baax, xale yi xàmme nañu.Ma daldi rëdd ak kareyoŋ ab sunjuñ. Sama xol naqari bi ma ko ko wonee:Danga am ay mébét yu ma xamul…Waaye tontuwu ma. Mu ne ma:Xam nga, sama wàcc ci Àdduna si… ëllëg lay mat at…Ginnaaw ba mu ne cell lu yàgg, mu daldi newaat:Fu jige fii laa wàccoon…Kanam gi daldi gën a xonq.Ma delluwaat am naqar wu doy waar te xamuma lu tax. Waaye ab laaj dikkal ma:Tandalewoo rekk di doxantu, yaw rekk, lu tolloo ak junniy kilomeetar sa diggante ak dëkk yi, suba ga ma la xamee, booba ak léegi mat na juróom-ñetti fan! Danga doon dellu fa nga wàccoon?Kanamu ndoomu buur si gën a xonqati.May sikki-sàkka, daldi ci teg ne:Xay-na, li muy mat at moo tax?…Kanamu ndoomu buur si dellu gën a xonq. Du tontu mukk ci laaj yi, waaye kanam gu gën a xonq du “waaw” lay tekki, am déet?Ma ne ko:Ah! Tiit naa sax…Waaye mu tontu ma:Léegi, danga war a liggéey. Danga war a dellu ca sa masin ba. Maa ngi lay xaar fii. Dellusiwaatal ëllëg ci ngoon…Waaye sama xel dalul woon. Maa ngi doon fàttaliku wel wa. Su ñu la tàggatee, mën na am nga jooy tuuti…Amoon na ci wetu teen bi, miir bu màggat bu xàppatiku. Ca ëllëg sa ca ngoon, bi ma wàccee laa seen sama ndoomu buur si toog ca kaw, tànk ya di lang. Ma dégg ko muy wax. Mu nga naan:Kon fàttalikuwoo ko? Du fii la dëgg-dëgg!Keneen dafa ko war a tontu ndax dafa ci teg ne:Waawaaw! Tey la bés bi, waaye béréb bi du fii…Ma wey di dox jëm ca miir ba. Gisuma kenn, dégguma kenn ba tey. Waaye ndoomu buur si tegaat ci ne:Dëgg la kay. Dinga gis fi samay tànk tàmbale ci suuf si. Doo def lu dul xaar ma fa. Dinaa fa dem guddig tey.Maa ngi dànde woon miir ba ñaar fukki meetar, ba tey seenuma dara.Ndoomu buur si ne cell lu yàgg, daldi ne:Ndax am nga daŋar ju baax? Wóor na la ne doo ma mettital lu yàgg?Ma daldi taxaw, sama xol naqari, waaye xamuma ba tey li xew.Mu ne:Léegi, demal sa yoon… Dama bëgg a wàcc!Ma daldi wàcce samay gët ci taatu miir bi, ma daldi tëb! Xeetu jaan ju mboq ju la mën a faat ci diir bu gàtt a nga fa woon. Li may daw lépp, maa ngi dugal sama loxo ci sama jiba ngir génne lawarweer, waaye riir mi ma doon def tax na ba jaan ji ne menteñ ci suuf ni ndoxu robine muy ŋiis. Mu daldi jaar ndànk ci diggante doj yi ànd ak riir mu ndaw mu mel ni mu weñ.Ma agsi ci miir bi, ca saa sa, ngir awu ndoomu buur su weex si ba mel ni perkaal.Lii lu mu doon! Dangay wax léegi ak jaan yi!Ma dindi kolam gu mboq ga mu daawul tàggool. Tooyal kaabaab yi, may ko mu naan. Léegi nag, ñimeetu ma koo laaj dara. Mu ne ma jàkk di ma xool, jël loxoom yi laxas ci sama baat. Maa ngi doon yëg xolam bi di tëf-tëfi ni picc muy faatu bu ñu ko jamee ak fetal. Mu ne ma:Mu ne: “Léegi, demal sa yoon… Dama bëgg a wàcc!”Bég naa ci li nga gis li ñàkkoon ci sa masin. Dinga mën a ñibbi sa kërNoo ko xame?Dama ñówoon ngir yëgal ko sax ne matal naa sama liggéey ni ko kenn foogewul!Tontuwuma dara ci sama laaj, waaye mu teg ci ne:Man tamit tey laay ñibbi sama kër…Ginnaaw bi mu ne ma ak xol bu naqari:Moo gën a sori… moo gën a jafe…Yëg naa ne am na lu doy waar lu xew. Ma taf ko ci sama dënn ni ab xale, waaye mu mel ni kuy suux ci ag kàmb te mënuma def dara ngir téye ko…Xoolin waa ngi ñàng, gët yi aju:Maa ngi ak sa xar mi. Te maa ngi ak kees gi ngir xar mi. Te maa ngi ak sunjuñ bi…Mu daldi muuñ ak xol bu naqari.Ma xaar lu yàgg. Ma yëg ne mu ngi gën di tàng:Ngóor si, danga tiit…Dafa tiit kay! Waaye mu ngi ree ndànk:Dinaa gën a tiit bu ngoonee…Sama yaram wi dee ndax li ma yëg ne bëy wees na mbuus. Ma daldi xam ne sama xol mënul nangu ne dootuma dégg ree jooju. Ci man, mu ngi meloon ne ab seyaan ci diggu màndiŋ.Ngóor si, bëgg naa déggaat la ngay ree…Waaye mu ne ma:Tey ci guddi lay mat at. Sama biddéew dina feq tiim béréb ba ma daanu woon daaw…Ngóor si, mbiru jaan, ndaje ak biddéew yooyu yépp, ndax du gént gu naqari rekk, am déet…Waaye tontuwul ci sama laaj. Mu ne ma:Li am solo, deesu ko gis…Dëgg la kay…Dafa mel ni tóor-tóor ba. Soo bëggee tóor-tóor bu nekk ci ab biddéew, dafay neex sooy xool asamaan si bu guddee. Biddéew yépp dañuy tóor-tóor.Dëgg la kay…Dafa mel ni ndox mi. Mi nga ma joxoon ma naan dafa mel ni misig ndax póli ba ak goj ba… yaa ngi koy fàttaliku… neexoon na…Dëgg la kay…Bu guddee, nanga xool biddéew yi. Sama kër dafa tuuti lool ba duma la mën a won sama bos. Noonoo gën. Sama biddéew, benn ci biddéew yi lay doon ci yaw. Kon biddéew yépp ngay bëgg a xool… Yépp say xarit lañuy doon. Te dinaa la jox ab neexal…Mu reetaanaat.Ah! ngóor si, ngóor si, bëgg naa dégg ree jooju!Loolu sax mooy samab neexal… dafay mel ni ndox ma…Loo bëgg a wax foofu?Nit ñi dañu am ay biddéew yu bokkul. Ci ñiy tukki, biddéew yi ay tegtal lañu. Ci ñeneen ñi, ay xóoyantaay lañu. Ci ñeneen ñi am xam-xam, ay jafe-jafe lañu. Ci sama jaaykat ba, wurus lañu. Waaye biddéew yooyu yépp a ngi ne cell. Yaw, dinga am biddéew yu melul ni yu kenn.Loo bëgg a wax foofu?Booy xool asamaan si guddi, dafay mel ni biddéew yépp ay reetaan ndax ci benn ci ñoom laa dëkk, ndax ci benn ci ñoom laay reetaane. Yaw, dinga am biddéew yuy reetaan!Mu daldi reetaanaat.Te boo dëfalee sa bopp (nit dafay dëfal boppam saa su nekk), dinga bég ci li nga ma xam. Sama xarit ngay doon saa su nekk. Dinga bëgg a reetaanandoo ak man. Te yenn saa yi dingay ubbi sa palanteer noonu rekk ngir dab sa bànneex… Te sa xarit yi, bu ñu la gise ngay xool asamaan si di reetaan, dinañu jaaxle. Bu booba, nanga leen ne: “Dëgg la, biddéew yi dañu may reetaanloo saa su nekk!” Te dinañu foog ne danga dof. Dinaa la nax, nax yu metti…Mu daldi reetaanaat.Dina mel ni joxuma la ay biddéew waaye ay keseŋ-keseŋ yuy reetaan…Mu daldi reetaanaat ba yàgg mu ne tekk:Bu guddee… ma ne… bul ñów…Duma tàggoo ak yaw.Dinaa nuru ku am lu koy metti… dinaa xaw a nuru kuy faatu. Noonu la. Bul ñów xool loolu, jaru ko…Duma tàggoo ak yaw.Waaye dafa jaaxle woon.Dama la wax loolu… jaan jee tax tamit. Bëgguma mu màtt la… Jaan yi dañu soxor. Mën nañu màtte ngir seen bànneex…Duma tàggoo ak yaw.Waaye, am lu dalal xelam:Wànte duñu am daŋar ñaareelu màtt-màtt bi…Guddi googu, gisuma ko muy dem. Dafa yolliku ndànk. Ba ma ko dabee, mu ngi doon waaxu, waaxu mu dëgër. Dafa ma ne rekk:Ah! yaa ngi fi…Mu daldi jàpp sama loxo. Waaye xelam jaxasoowaat:Waroo woon a ñów. Dinga am tiis. Dinaa mel ni ku faatu, waaye du doon dëgg…Man ma ne cell.Xam nga. Dafa sori lool. Mënuma yóbbaale jëmm jile. Dafa diis lool.Man ma ne cell.Waaye dina mel ni àkk wu màggat wu ñu sànni. Àkk yu màggat yi tiisuñu…Man ma ne cell.Mu xaw a yoqi. Waaye mu gën a góor-góorlu:Xam nga, dina baax. Man tamit dinaa xool biddéew yi. Biddéew yépp, ay teen ak póli yu xumaag lañuy doon. Biddéew yépp dinañu ma may ma naan…Man ma ne cell.Dina neex lool! Dinga am juróomi téeméeri milyoŋi keseŋ-keseŋ, dinaa am juróomi téeméeri milyoŋi teen…Moom tamit, mu daldi ne cell, ndax dafa doon jooy…Fee la. May ma ma def ab jéego man doŋŋ.Mu daldi toog ndax dafa tiitoon. Mu newaat:Xam nga… sama tóor-tóor ba… maa ko yilif! Te dafa néew doole lool! Te dafa muusul dara. Ñeenti dég yu tekkiwul dara la am ngir aar boppam ci lépp…Man ma daldi toog ndax mënatumaa taxaw. Mu ne:Mu ngi noonu… Jeex na tàkk…Mu xaw a sikki-sàkkawaat, daldi jog, def benn jéego. Man mënuma woon a yëngu.Amul lu dul ag melax gu mboq ci wetu waqam. Mu ne tekk ab diir. Yuuxuwul. Mu daanu ndànk ni garab di daanoo. Deful sax am riir ndax suuf si.Booba ak léegi mat na dëgg-dëgg juróom-benni at… Musaguma nettali loolu. Sama xarit yi ma fi giseel bég nañu lool bi ñu ma gisee may dund. Sama xol neexul woon waaye maa ngi leen doon wax ne: “Coono bi la…”Léegi xaw naa giif. Maanaam… du ba mu jeex tàkk. Waaye xam naa xéll ne dellu na ca palanetam ndax, ba jant bay fenk, gisatuma jëmmam ja. Du woon jëmm ju diis lool… Te bu guddee bëgg naa di déglu biddéew yi. Dafa mel ni juróomi téeméeri milyoŋi keseŋ-keseŋ…Mu daanu ndànk ni garab di daanoo.Waaye noonu mbir mu doy waar daldi xew. Sunjuñ bi ma nataalal ndoomu buur si, dama ci fàtte dolli seelu der wi! Du ko mus a mën a takkal xar ma. Noonu ma laaj ci samam xel: “Lu xew ca palanetam ba? Mën na am xar ma dafa lekk tóor-tóor ba…”Yenn saa yi ma xalaat ne: “Déedéet kay! Guddi gu jot, ndoomu buur si dafay dëpp ak leget tóor-tóoram ba, te dafay wattu bu baax xaram ma…” Ma daldi bég. Te biddéew yépp a ngi ree ndànk.Yenn saa yi ma xalaat ne: “Bés du ñàkk suñu xel génn ci, musiba am! Ag ngoon mën na fàtte leget ga, walla xar ma génn ndànk guddi…” Keseŋ-keseŋ yépp daldi soppaliku ay rangooñ!…Loolu kumpa gu réy la. Yeen ñi sopp ndoomu buur si tamit, ni man, dara yemul ak, ngeen xam ne, fenn ci àdduna, fu kenn xamul, ndax am xar mu nu xamul, lekk na walla lekkul ab roos…Xoolleen asamaan si. Ngeen laaj seen bopp: “Ndax xar ma lekk na walla lekkul tóor-tóor ba?” Ngeen gis ni lépp ay soppiku…Te menn mag du mus a xam ne loolu am na solo lool!Ci man, foofu mooy béréb bi gën a rafet, bi gën a tiis tamit ci àdduna. Béréb bi benn la ak ba ca xët mi jiitu, waaye dama ko nataal beneen yoon ngir won leen ko bu baax. Ndoomu buur si fii la feeñe ci Àdduna si, fii la réere.Xoolleen bu baax béréb bii ngir mu wóor leen ne dingeen ko xàmme, bés bu ngeen demee Afrig, ca màndiŋ ma. Te su fekkee jaar ngeen fa, maa ngi leen di ñaan, buleen yàkkamti, xaarleen tuuti ca suufu biddéew ba tembe! Su ab xale ñówee ci yeen, su reetaanee, su amee karaw gu mboq, su fekkee du tontu bu ñu ko laajee, dingeen xam xéll kan la. Kon nangeen laabiir! Buleen ma bàyyi ak xol bu naqari: bindleen ma ngir wax ma ne dellusi na…Bismillaahi rahmaani rahiimi DOF YI:  Damaa génn bis saa kër di dox romb benn dof Mu toog cib ruqam jël ay yoxoom faste ciy waggam  Te leeg-leeg mu ree leeg-leeg mu jooy rafle wang ko wër Ma ngay lox keroog daa sedd boolek tarug lëndam  Wérul waaye teewul nag mu dis gor nde tàllalul Loxoom kenn tooñul it ña toogoon ci ag wetam  Yaram waa nga sooñoo sooñoo duw dàll dug basaŋ Te lee-lee mu taw ndaysaan ba taa suuxal ab ëmbam  Bu xiifee pupel lay dem amul ndey ju koy tibbal Fa nuy këppi des lay dem fa lay fekki aw ñamam  Te it man la wax day mujj dem lekki ñam wu bon Wu am yaari fan woo xam ne baaxul ci ag wéram         Na muy def? Gisul yaayam te it amna yatti at Yu mat sanguwul lum sol da koy for ci ay sënam  Bu jaaykat bi sànnee màngo mbaa sax orãs bu nëb Mu daw këf ko noonee sax la koy lekke cig takkam  Ngalaw sàqi nit daw tàbbi néegam ne kàpp tëj Mu des tay kanaayal want yay dal ci ay gëtam  ndaysaan bu rombew dàll mbaa pot wallaw sagar Da koy teg lu rëy moo tax mu koy boole cib ëmbam  Dafay waxtu fum wéetée te lee-lee mu mer di xul Te kat am na ndey am baay ba am rakk ak magam  Ba muy wér la bokkak ñépp bis ñëw ñu dal ko ber waay wéradee tax waaye as gor la woon su gëm  Rakkam donn nab néegam jabar jaa ngi séy feneen Te ndoom sam amoon boobee batay xolu koy gëtam         Juróom yaari doof lañ fekk Tàmbaa ñu rendi leen Ba jël séen i awrak séen i yuur lii ka daw yaram  Dañoo butti ñee xar boppi ñee ñee ñu sànni leen Ci ay kër yu kenn dëkkul ba ñuy xeeñ ñu door a xam  Gisal ñaata yoon lab dof di xëy dee ci ay tabax Yu yeggul ba am ay fan ba fay xeeñ te kenn du xam  Gisal benn dof bee faatu Leelan ci wenn xur Ba fay xeeñ te ab xiif rekk moo sànk ag dundam  Gisal ñaata yoon lab dof di xëy lekk ñam wu bon Ba febar ca ay at kenn du jug saytu ay mbiram  Gisal ñaata yoon lan fekk ab dof mu xëy wësin Te ken man ta laaxaan kenn ken foogulab ëmbam  Gisal ñaata dof ngay fekk dus kumba mbaa tubay Dañuy rafle noonee rek di dem ñépp gis pëyam         Gisal ñaata dof ngay fekk duñ jekki duñ nelaw Dañuy dox ba dee doo gis ku naa xam na bàmmelam  Te gis naa fi bis ab dof bu am benn góom bu rëy Ma ngay wokkotoo kay waxtu kenn saytuwul wéram  Lii lee tax ma jug tay woo Etaa beek ñi Yàlla ñor Ñu booloo taxaw tey saytu jaa-Yàlla yii ñu am  Wowóowow wowóo yéen góornëmaa réew mi walluleen Ewaay walluleen as gor su xëy ñàkk am xelam  Te gis ngeen fi ay dof yoy ku leen faj ñu daa di wér Te xam ngeen ne mbooleem dof yi koo tëye dootu dem  Nde dof boo fi gis muy dem kërug nit la bàyyi koo Ku wér dellu ciy mbokkam xarit xel dafay xalam  Te gis naa ku faj mbaamam te gis naa ku faj fasam Fajum jàmb-jóobam faj goloom sax fajub xajam  Te taxtil mu faj mbokkam mu xëy ñàkk am xelam Ku faj mbaam fajub xaj bàyyi nit àndul ak xelam  Ci lii sax ci laay faf ñaaxe askan wi may waxal Ñu daw lépp luy tax nit di xëy ñàkk am xelam  Xelal gànjarag nit xel la nit am ba not mbëfër Xelay tax xaleb naar not gëléem bay xëccab nosam  Xelay tax nu wullig naaga war xàcc tay dañal Te xam gee ne du maasam nit ci dooleek ci ag rëyam  Xel ay tax ba lislaam teg nu jëf waa ju ñàkk xel Asal dootu am aw yiw te dootu yilif këram  Xel ay tax nga xàmmee mbaax xel ay tax nga daw lu bon Xel ay tax ba nit xam lëf ci Buur Yàlla ak mbiram  Xel ay ndab la xam-xam tàbbi ngir waa ju ñàkk xel Du xam lëf du am lëf waa ju am xel am i yëfam         Xel ay leer ga nit xëy tedde moo tax ba Aadamun muñ Di sangub malaakaak jinne Ibliisu ñàkk ndam  Xel ay tax ba nit rekkay sangub suuf lu weesu nit Xarit loo fi gis ngir nit la ngir moo yoram xelam  Xarit ñàkki gët mbaa ñàkki waaraama gën nga nàkk Am xel xel ay nit nit nitteetil ci ay cëram  Ku jàngoon walaa tulxuu bi aydiikumóo ilaa Dangay xam ne kon kuy yàq am xel yorul gëmam  Ma wax yenn mbir yuy  tax ba sun ndaw yi xëy di dof Ñi ley rab la nii ay raab la raab yàq nay ndawam  Dofab raab dafay wuuteek dofab rab ci yenn mbir Na ñuy moytu yàmbaa daw dorog bàyyi ay mbiram  Dofab iilu ak bob siisu ñoom it danaa ci ñëw Damay jëkk a way ki sàngara yàq ag dundam*         Bu kenn fóoni diyiyã day rayum xel di yàq xol Lu rey xel di yàqub xol ku koy def du nit daxam  Te alkool alag naw gaay ku koy naani dootu wér Lu waay am lu dul wér jaay ko ngir jënde kok wéram  Lariklees di yàqal nit ci xol ak ci ay ër Ñi xam nee ñu day dem sax ba far gàttal ug dundam  Te dee diis ku koy naan man na dee dee gu diis te tar Nde luy fuq bët moo gën ci nit luy fuqab xolam  Gisal waa ji naan sum-sum ne xëndaŋ ci géddi bëy Nelaw bay xaran sum soof na lool xel yi lay gësam  Amoon na ku màndim sëng faf dër di yag-yagal Ñu koy tàccu muy taasook a saagaa ci ab ëttam  Te am na ku naan biiñ daanu bañ sàcc lam yoroon Te muy lim bu rëy boo xam ne moo yor dundug këram         Amoon na ku naan sàmpaañ di xeexoo ñu far ko ray Sulaar saa ko jam ay paaka ndaw dee gu ñàkk jom  Ku naan roos du rus nit dootu rus Yàlla dootu rus Njabootam ndaxam man naa sëyak yaayamak rakkam  Wisig yeek falaag day yàq am xel ba leen dorog Kokaa gën kokaayine fopp cib xol akuw yaram  Te gis naa ku naan am ñoll daa màndi bay tërëf Xalel yaa ko sottim ndox mu far yàq ay sëram  Te it am na dof yoo xam ne ay wird lañ yoroon Ba rawhaan ya dofloo leen ñu far topp ay xëram  Gisal benn waay biy wird ab diir mu summi ay Yëreem summi caayaam génn néegam di dox di dem  Te kat bañ ko laajee nee na suuf see ko àttanul Ma laaj waa ji kon san suuf la doon sàmp ay ndëggum    Te talsam yi ak rawhaan yi lim sànq ciy xalel Dorog mantikoo jot fàww daf dul lu neex a xam  Te say jàq tax nas cam di siisook a say ba dof Kurus ag ndofam day metti ndax yombulam pajam  Gisal jenn waay jiy yuuxu tay daw di wër te naan Dafay bañ a doon ab xutbu kii séenu nag ndofam  Te am raxasun xas-xas xarit xawma lum saxal Lu dul ndof jëlal aw tur wu leer bàyyi talsamam  Te tas tas na waay bam yuuxu xàccit mu tas këram Te tas mbiramak soxnaam ñu naa déet mu tas xelam  Kitil ak katal ak màkk jal-jal ku koy sikar Bu teewloo war a naree dafay waat yu saf xorom Te ag nasabin ak hatariisun ku leen bawul Dafay mujj rekk fab ay mbubbam daanu ciy sënam          Jaxaay yaayi dëhtëhtiilu doofloo na ay kuréel Jalaal jal na fiy wàmmeel te dofloo ñu am xorom  Gisal waa ji tëj néegam ba ab diir mu mbëkk daw Te naa maa nee ajabaaru maa tay ci ab ëttam  Ku woo Ummu Muusaak yaayi Xëlbaa ci ay kurus Ma woo man ki bindoon yaayi Muusaa te yor mbiram  Ku fiy woo Afaariitun minal jinni man ma woo Ka bindoon Afaariitun te yor léppi wërsagam  Dalal nag te teey booy sàkku mbir ndax ku wattuwul Xérak ëppalak yàkkamti looy sàkku doo ko am  Faral noppi yaw Baas wax bu niwee te am njariñ Dafay doy salaatun yal na dal Taaha ak ñoñam            Sutura yittéel na ku ne:  Lu tax nit ñi buñ déggee lu baaxul ci nit ku yiw Taxaw temm ngir yaatal ko bam law ba daj fu ne  Lu tee woon nga jéggal nit te koy nëbbaley ay sikkam Ndaxam suturas Buur Yàlla yittéel na cam su ne  Goray xam safaan dencal ko mbokkam ba faatu ñëw Ragal Yàlla tax ak maandu ak xam na ñëw bone  Bu leen weratib jullit bu leen yàq ab deram Ku fiy dund feek deewóo safaan man na laa gane  Wolof day misal ag dund ciw koor Ku jàpp bis lifeeg dog jotul ag jubu weesul fa dog bone  Di siiwal safaanub nit ba far ëpp koy ayib Ku am xel du def loolii bu leen yor xelam gone         Lu tee woon nga nëbbal kob safaanam te Yàlla tax Ndagam Yàlla mooy sattaaru maandooy li war ku nee  Na ngeen moytu jëw baaxul te daa mel ne lekk nit Te rambaaj a raw day tax ba ay bokk duñ mane  Na ngay nëbbe say bon-bon bëggóo kenn xam ca lëf Na las cam di nëbbey bon-bonam kon bu koy wane  Te Ibliis ma ngeen daa muslu tey moytu ag mbonam Mu ngoo gii ci seen apaareyiy woote tay sone  Te anternet ay ab jumtukaayam di daamaram Koneksiyoŋ bi mooy xontam bi ngay aktiwey done  Nataalak wokaal boo jot ci watsab ñu koy toxal Efaaseel te bul partaase luy yàq ay gone  Éy waay siggileen watsab yi day yàq seen i xol Lu ngeen am ci mbon ngay xew Farãsak la xew Gine         Éy waay siggileen ceetaan mi réeral na seen i xel Ba kenn dóotul jàmmanteek i nawleem ya koy gane  Ewaay siggileen for yoon wa yéenak ci xuur wu rëy Wu lëndam te gar yang fay sibuy yong ay tene  Ewaay siggileen ndax Yàlla seen gët yi xoolu yiw Ba laa leeri gët yee fàddu xoolleen fa mbir ya ne  Li apaarey yàqal nit ku koy xayma doo fi jug Batay kuy naxub diriyànke ayfon nga koy cane  Li watsab di jël ciy waxtu  ndax jur na ay njariñ? Te moo tax mukalaf yaa ngi niiy waxtu niy gone  Na muy yàqe dundug nit dafay dem ba mel ne sax Manul ñàkk cig dundam te am kooy lëjal ku ne  Li ngay def ci Feesbug boo ko jàppoon dogub sikar Ndaxam lee nga am xam-xam yu Feesbug ya dul wane         Te kat ñàkk Feesbug lortilës cam nde Yàlla mii La muy sédd ab jaamam ci sax ciw turam la ne  Kurus gaa ngi nii der baa ngi nii jukki baa ngi nii Ta dog yaa ngi nii céeboy ngënéel yaa ngi dët fu ne  Ku sellal ndabal biiram mu feesak tawab ngëram Ku not ab xolam cib net ñu nattoo ko mbon ku ne  Ndagam deftilag mbon waxtilag mbon di gis lu bon Akay déggi bon-bon doy na lag mbon fa mbon bone  Te man maa ngi nii xamteeti mas lëf Te fàtte naa li saa xol bi takkoon fëtt naa mokkal ak lu ne  Damaa talatul sax wérd mba may talug nafar Damaa sonn ngir ndéggat yi gaa yi di ngun-ngune  Mo Baas tee nga sàlloo tuub te faf raasi wépp yiw Labat may yi tàggook moy yi moy yaa ngi lay gane         Te mbon sax jigul sëppéen ba sàkkaa ku tol ne yaw Faseek moy yi daa jot sëkk ngir doonatóo gone  Ka jéggal ña juumoon démb tey nëbb ay ayib Dagaan naa ko ag njéggal gu far saa ayib yu ne  Ka xam lépp cib jaamam te muural ko ay moyam Fa laay tuube laa jàdde ci ag mag ba cig ngone  Ka jéggal laram Daawuda laay sàkku njéggalam Te moo jéggaloon Yuunus nde moo tee mu faf jëne  Ka jéggal Badar jàmbaar ya songoo te diine tax Asal man na maa jéggal ci mbaxam gi moy gu ne  Te kii jéggaloon Wahsii ma xar dënnu Hamsatin Asal man na maa jéggal te ràngal ma pal ku ne  A yallaahu yaa rahmaanu yaa sañ te yaay dogal Fa salli halal maahii te far mbon gi dag fu ne         Tagg Sëriñ Tuubaa:  Yewwuleen bu Yàlla faale Ab laram na ñépp dagu  Dag ca péeyi ba lay xala añ Wuyusileen ci seeni sago  Xaadimu Rasuuli la fal Gàngunaay ga moo ko jagoo  Moom la Yàlla far ca lëzal Nattu yooya moo ko tegoo  Farlu gaak yittéem ja mu yor Lëf taxul mu raf bu dogoo  Yàlla rekk rekk la ŋoy Alxuraan la mas di fegoo          Sopp Mustafaa di xolam Aw taggam la mas di wogoo  Aar na ngir mi Yàlla tëral Ag tëyam la mas di wegoo  Waa ju xam du wër ku ko moy Moom la Mustafaa di sagoo  Lim defar ci dénd bii doo Seeru fii kemam ba Tógóo  Wër wëraani dem na ba ñëw Dem na Misra dem na Segu  Wër na ñoñ-arab  ba dajal Ñëw ñu naa ko yaw jugagóo  Nee gisul fi dëe ki didi Réew mu nekk nee na fa góo          Ab Yonen ci Taha la yam Xejj baa ngi kaay nu dagu  Baas yëngul te way ko daxam Soo ko bàkkagul wayagóo  Baas yëngul te jublu ci moom Soo ko jubluwul wayagóo  Sant rekk mooy li la war Yaa ngi saddi way te gagóo      0    Afrig: Afrig sa doom yaa ngi war ay gaal di tàbbi ci mbeex Di lab di dee soo jógul kat lee ñu faatu ba jeex  Sa néewi doom yaa ngi géej giy gëq booba ba tay War-ndéexe tax leen a war ay gaal yu gudd ta déex  Géej gii jirimloo na ay ndaw tas na ay këri-kër Jeeg jiy jotul seen i rangooñ sax ci tuuru ba jeex  Ay ndaw yu am doole am xam-xam di sànku jubul Afrig jógal kar sa ndaw yii leegi say gone jeex  Su géej gi dee ray tubaab yiy jàppe ak di fital Nga sax ci nguurook a xëccoo ay pal balaa bi du jeex  Kuñ fal mu lëngook i gaayam sax ci sàcc alal Di taax ak ay tuuxu ay sàntam di regg ba géex  Rongooñi waadoole yeek miskiin yi faf saf i déeg Di siim cerey wuur yi tay siif seen ñaxet di ko ñeex          Way-ñàkk yiy wéy ci seen ug ñàkk gaa ya amoon Di gën di woomal bariy daamar di lekk lu neex  Baykat ba daa suqlim réew réccu lum baye woon Bay weeri weer jaaye as njëg notti notti ga yeex  Ku jaay kilob gerte tay jii njëg sa num man a toll Du mat kilob ceeb mo ndax baykat bi deeti na féex  Tay Afrikaa jaay na ay géejam yabooy ak i jay Lay xonti doomam tubaab yiy yóbb jën yi fi weex  Ag càmm yàqu na, jur giy wopp parlu hamul Baykat yi ak sàmm yaa ngiy soow i ruur ak a xeex  Ku màng téemeeri nag ren jublu àll déwén Mu mànki fanweeri nag ag càmm yàqu na jeex  Ku jàng yor ay lijaasaam mun la ham fumu xëy         Yii rekk a tax ndaw yi jóg war gaal yi tàbbi ci mbeex  Afrig jógal defaraat mbay mii nga ham te defar Sa càmm gii nanguwaat géej gii tubaab yi ne céex  Sekkarti dex yii ñu sakkoon jël sa ndaw yi nga ham Joxleen i xëy dunde sam koom ñàkk dal di fi jeex  Yaw am nga way xaralaak ay waane am ñu xereñ Say suuf njariñ li mu ham réerul ba dee fi ko jeex  Am ay garab tay jëggaanim paj ci réewi Tugal Say ndën di ñor ngay xëccoo lañ wetti ak di ko wéex  Afrig dogal buumi njaam yii ndax nga àgg ca kaw Lu der bu ñuul tële tay bay jaamu till yu weex.  Lu nit ku ñuul di xëccoo ak nit ku weex du ca jot Ak doonte moo ko yayoo ñuul tax du jiite ñu weex          Seetal sa doom yiñ fi ràngoon ngir ñu wallu tugal Dogan kon ak ñoom tugal day far ca boobële xeex  Tay jii Tugal xañ la ay wuntam sa ndaw yi taxaw Di ñalgu ay gaal di xét ay géej di faatu ba jeex  Biddanti bon na ndaxam Afrig bu teeloon a jóg Kon tay Órob du nëxal géejug xelam ba du téex  Seetal ma réew mii di bañ lim am di jëgg di jël Ceebub Risaatool bi jeeg jii nee ñu mantil a neex  Tay dàlli Turkeek i Siin ngay jëndi junni di sol Te dàll Ngaay nekk nii gën fopp piire te féex  Orãs ji ñor Kaasamaas lañ jal ci mbedd mi def Juñ jëggi ciy firigoo ngir nee ñu moo gën a neex  Sobles Risaatool la ñuy wànteer ca luuma ya tay Sobles bitim réew si lañ seeral ne moo gën a weex          Jëggaani aw làkk jox sam réew ñu fàtte Wolof Di soppi sax der bu ñuul ciy jumtukaay ba mu weex  Moo der bu ñuul lu la jot lii ndax tayeef la ci yaw? Déedeet li sam xel mu nëx taxtil ba nëxtil a téex  Faral taxaw  foofu yaw Baas njàmbatak ba a yam La gaa ya daa mer ci baawon mer la muy tëe a seex  Allaahuma salli halaa Sëyyidinaa Muhammadin wa sallim              Sama yaay: Mëdu mbàkkeey samab xarit Ba ma noon Baas jëlal këyit Wile way def ci ay bëyit Mëdu yaay Faatu neel bërit Su ma àddoo dinan daje  Fahilaatun ma faahilu Aji-way masti koo soloo Mëdu jàppal bileb daloo Ndimo fum yeese am solo Kumu neex sañ nga maa koji  Sunu yaay Faatu kat mbiram Ku fi xam  war nga caa xalam Lamu daa def ca biir këram Ba waral may fëgg ay dëndam Bajara  maa ngi baj-baji          Sunu yaay boo yaboo tëddal Te nelaw yaa yayoo saddal Wile way maa ngi lay yattal Galenub way te lay tëggal Bajara maa ngi baj-baji  Duma deñ nag di saddi way Di la way way wu gétti way Wa ñu daa way ca Faatu Gay Di la bal Jaaga lañ ko way Sama way lépp a cay daje   Sunu yaay laa ni say jikkoo Ku ci jël benn doom ji ko Bu ñoree ñépp seetsi ko Wutileen suuf te rijj ko Faruleen tex faraasu ji            Su guddee ñépp dem tëri Du ko tee jóg di kër-këri Bu ayee ñam wa day bari Ku ne jël kopp yay jëri Bu yakkee ñép a fay daje  Sunu yaay bóoy du xas du jëw Du xuloo it du wax ca kaw Di teral mag di teete ndaw Te du xeeb loo ko jox mu naw Su meree muñ la koy faje  Du wëreeluy wutiy dërëm Su xëyee sàkku jiy ngërëm Bale fóot yakk ciy dabam Su añee jekki cib ëttam Du wëreeluy wuyiy ndaje           Masumaa jis ñu àtte ko Masumaa jis ñu yedd ko Du desal ñam ba bitti ko Du gëjeek nit ba fakk ko Su bégee it du baj-baji  Bu la dee yar da lay digal Si la naxtaan ak ay bégal Su ñu taajee mu lay tegal Te su tàngee mu lay daggal Di ko jal teg ba day daje  Ku tawat yaay a lay ragal Gone jooy yaa a lay tëgal Su daloo day joxey ñërël Ba jaral mag ña yag-yagal Di ko way ak di baj-baji            Ku wësin yaay a koy ruyal Ku ayeet yaa a koy tayal Bu xippee yaay a koy layal Ku wësin yaay a koy foral Ku feral foofa lay dëji  Sama yaay yaa yayoo dukkat Di la feccal te naa dëggit Di tëlëj tey fëggiy leget Di la làccal ci say këll it Di la tàccul di taj-taji  Su nu reeree mu natt njël Di ko soq ak di wal ba njël Bu nu yewwoo di jàng njël Ndeke buntam ba sax tëjul Ku tëreegul numuy tëje?     Sunu yaay bóoy du tudd nit Fumu nekkul du yàq nit Su ñu dee wax ca lam xam it La rafet lay waxal jullit Dafa jaaxal ka koy raji  Rajo baa far di wétalam Bu jullee jàpp ab dogam Jukki baa far di ab ñagam Bamu daa aare làmiññam Ca la daa sax ba gonlu ji  Du wax ak nit ba wàññi ko Du xamal nit ba wuññi ko Kumu yendul nga ràññi ko Kanamug mbég la ràññikoo Du tëjal kenn a kay tijji          Dafa yiw dal na muy waxe Te sawar teey na muy doxe Lumu ham yeemu koo joxe Te sudee ree du tex-texi Du doxiy wàlli ay bañe  Xalamal nag ni may tege Galenub way bi may tëgge Te Xaliil masti kóo fëgge Tabalaay bàkk yay tege Buntu buur Yàlla duy tëje  Fahilaatun ji may dugge Ku ci teeyul dangay soge Na nga jàngat ni may doge Nde mbalax wuute naak rege Lu wérul day yayoo faji          Jërëjëf yaa yayoo jëfal Sunu nday yaa yayoo kafal Mëdu ràccal ma lay sifal Sama way am na saf-safal Ku ko mos dal di baj-baji  Su ma àddoo damay nëxal Xeli jàmbaar yi may waxal Ku ma dar daanu kon doxal Fasu par mbaam du koy daxal Jégénub way falaa dëje  Su ma sóoboo ci géeju way Watu laay jël di jax di wéy Duma lal diis di kaali jay Su ma sànnee sa daf du moy Sama mbaal diis ya day mbeje          Su ma jooroo damay yëngal Xoli woykat yi may tëggal Su ma diiree xarit sëggal Duma moy njoñ la may fetal Sama sox doj ya lay toji  Sunu nday way wi yaa ko jar Sama yaay yaw la yaa ko yor Tabe muñ sell mooy sa cér Man a muñ yaatu yéene xér Jërëjëf jar nga baj-baji  Ku ma soppal sa yaay jógal Gësamul mbaa nga dag-dagal Sunu yaay bóoy lanuy sagal Sunu yaay yaa yayoo tëggal Di la tàccul di taj-taji            Ku sa yaay neex jugal taxaw Di ko liital lu man di xew Tata taj-taj na jóg ca kaw Te na riir it bu kenn taxaw Tata taj ténq yay daje  Sama yaay daf ma daa bégal Di ma ràngal perub dijjal Bu ma jooyaa mu may tëggal Di ma yeetal te may tëral Du ma boot dem fu raj-raji  Su ma woppee mu daadi dof Ba ba may wér ma-yaay du kaf Lumu ñam day lewet du saf Du ne as senn saa du xef Su ma tiitee mu baj-baji           Su ma nee is mu naa ma mas Su ma nee ih da naa ma cas Su ma féexul mu daa di las Kanamam fit wa dal ne mes Buma jooyee xelam tëje  Yile nag gor su koy xalam War a weg yaay ci ab xolam Te fexee seddalub xolam Su manee way na jël xalim Na ko daaj ndeem feruy ijj  Ba la may tàggutoo gërëm Xale biy sëy di wut ngërëm Gore yiw nob borom këram Sëyewut xaatim ak xërëm Te du ŋaayoo ngir ag wujje          Dëgëral muñ sa tiisu sëy bu la mer yan bagaanu fay Sunu jekkee ba Yàlla fay Li nga daa muñ ci néegu sëy Lu fa baax yaa ko fay mujje  Ku fi téen nàŋŋ nig jamal Lumu jur mbott lay yamal Ku fi bóofal ka muy sëyal Lumu jur siggi nig jamal Guñu dul ràng a kay loji  Sa jëkkar sàmmalub sagam Di ko raamal defub sagam Di ko jiital defub dagam Na nga sew ngir dabuy ngërëm Ëllëgee sag njaboot dijj          Ngërëmul sëy du njocc lex Natt ay lockolaŋ di rax Ak armal ajug marax Ku liggéeyul dangay torox Na nga jàngat na ñuy aje  Ki fi sew bay nirub karaŋ Ka fa rëy bay dirig deleŋ Ka ñu fay xeeb ba koy feleŋ Ka ñu xejjal mu def keléŋ Ka fa jëf rekk a fay gañe  Sama jeeg bul di gaaw a nëx Na nga teey bul di gaaw a rax Sama jeeg sàmba bul rambax Rikk jekkil te wàññi dox Ku ne gaafal na Moor-ndaje          Sama taxmiis bi ay caxam Bu fi tëx miis ba doo ko xam Ku ko jël def ko ab caqam Dana am ndam fa gaa ña xam Ku ca waaj raw ci sab daje NOSEY DAAM JAANE  Sëriñ Daam Jaane mi ngi juddoo Tëngéej ci atum 1986.Mi ngi jànge Njaañug Njaga. Dëkk Tuubaa di fa jàngalee Alxuraan . Di ab waykat it ci Wolof ci gàttal. Daam Jaane  Jamonoy Asan Paateek bañuy way Njóoba laay laa doon fowantoo way man ak ñoom Jàkka Njaay  Yéen doomi soxnay sëñ Basiir Lóo may ma fit Afrig jógal jox baay Jagal ag gàngunaay  Ñi ma def ngalam ba ma xëy di nes-nesi tay ci way Baay Saal Ture kaay fii te ràngal leen medaay  Saalihu Ture  Buma fàttalikoo Sëñ Daam ca daara ja saay jataay way laa ko daan dundee man ak sama yenn gaay  Daan déglu sëñ Moor xam sa diine ci Làmp Faal muy taalifal Maam Jaara Buuso lu taaru waay  Ami Siise sos ciy muqtadab ay way yu saf sëñ Fàllu Kan foto irtijaal di ko saamandaay  Ñukkub Lahat Ndoŋ génn gaa ña di jàngi way Sëñ Ngund laa daa déglu ree bay xàqtaay  Daam Jaane  Sama kompulegsi ga deñ na ndax seex Abdu Ka maa xëy jawub wolofal bi jënd la mbër di jaay  Baay góor gi déglul Mustafaa réew mee jaxoon sëñ Làmp Mbàkke di tagg Daam may ngën ji waay  Suma dee jinaas tay baay Lamiin a ma jox cereem kiy fëgg saay téeree waral ba ma am ngañaay   Saalihu Ture  Sëñ Seexunaa Gànnaar ci Nday Alima a taxoon ba ma teey a teey ci jigéen ñi tépp na dégg aay  Sama xel xalam kaanaa ki kàkk bu Maysa Faal ibnul Amiin Faal fëll indi fi lakk daay  Tax nañ ba way jaxasook dereet sama tay jile bu dutoon ak ñoom sama xel mu ñor mi du waaj a xaay  Daam Jaane  Fuma yaali dóor sàbbaal Imaam ja mu soññi nguur yoon teggi tuumay Fàllu Kunta mu ñibbi waay  Tay-taylu naa bañu teg ma dof terewul téyeel sëñ Baara Gëy Mahmóodu doom ja mu jàngi laay  Kuy tukki laajal sëñ Abóo waa jam dajeel yoon week a tar suma doon ragal duma jéggi raay  Li ma gént a gag loo Bàmba Lóo ak Seex Silla muy Doktooru Lóo ànd ak Imaam Jóob dellu Ngaay  Saalihu Ture  Abdul Ahat Ñaŋ ñag na làkk wi gépp wet bàkkal na réew mi ne jaasi waay jaa mas la daay  Daam Jaane  Mbaam yaa ngi jottali cant ben Faadl ci mbay ag ñàkk dug bon Fàllu Si ak maam Cerno Njaay  Saalihu Ture  Laajteel ma Sàmba alaar ci Seex Awa Bàlla Faal Buso Abdu Xaadar ëppalam laaj nay detaay  Marxiy marax leb naa ko ngir imisooy ikaab ak jant beek bennoo efem billaay wallaay  Daam Jaane  Jaxasey pitaale di dammu bahru ba def lu jub sama tur ci seen àlliwóoy mbatiit éro laa ci waay  Li ma tarde reer ngir koj ikaab imisoo xalim Faatoo ngi ñëw ka ma domp daaw ren moo ma raay  Saalihu Ture  Génnee ña nëbbu te feeñalaat peru way ba doon bëgg a réer ñu formey Mbër yu mag jox leen medaay Daam Jaane  Xalimag wurus durrun nasiim ay umsiyaat... a ma yóbbu Kawlax ak Difoonse ak Géejawaay  Saalihu Ture  Ñoo yokku xemmemtéefi ndaw ñi ci waar wi tay dekkal donoy suñu mag ña doon suñu delluwaay  Daam Jaane  Root nan ci teenub Kayre mbóotum Baabakar bayreek xorom ngay yëg ci way yi ñu tagg yaay  Saalihu Ture  Seex Sàmba Jaara ak sëñ Musaa duy sun bagaan Bamu fees ñu tiim taawook i caat aay dékk mbaay Daam Jaane  Yar gindi xupp ak yedde waar yee kuy nelaw liy tàkk fay bu ci boole way is naafë daay  Saalihu Ture  Fuñu fëlle rekk mu nooy ba gaa ña di coow ñu far fëllewaat feneen di ko sante nday di ko bàkke baay  Daam Jaane  Dañu raam ba tas dox jéggi jéego yi joggi dég dox nan ba xéewal agsi yay nan sant waay  Saalihu Ture  Sutura ak teraanga ju sax  wér ak raw guddu fan fés feese barkeek bayre buñ doon benn waay  Buñu ruur te buñ réer buñ waroo buñu wor xarit kuñu raccalub laaxum bañeel bumu am cifaay Mbalaani niir ya bu muuree, jent sàng safax Bëccëg ga taggu timis, maay samp dënd di buur  Xaftaan bu ñuul ni këriñ, am tupp-tupp yu weex Mooy col ga ag ndaama laa, as ndiir su gàtt ma réer  Xaftaan bu ñuul la ma sol, am tupp-tupp yu weex Ag ndaama laa fukki waxtu ak benn rekk ma réer.  Gaaw lool ci way bég i xol, soof cam su nekk ci tiis dal yewwu am sutura, xam lépp bàyyi ci biir  Way baax ya sopp ma lool, saay-saay sa jàppe ma waay ñeey jaamu ñee dëkke jëf, ñaawtéef ya lépp ma muur Saag door la jinne di jóg, lal ay pexeem tër i fiir Ku farluwul tëye doomam, njuuma sànni ko xeer  Ngelaw su sedd sa moo lay soññ gaawtu xoyet Jafal sa and ci mattug goongo gëtt yu piir  Ginaar yi tàbbi ngunu, njugub yi génne ci lëm Lippaaxon ay gunge jeeg, bay waaj a yakkiji reer  Muus jóg di rëbbi jinax, xérjéjji lang ci looy Gee jàll yóbb safaa, wittar ñu tàbbi ci biir  Bànneex ci néegi juboo, naqar ci néegi safaan Am biir yu feese ndawal, am yoy mbaxal la ñu sóor  Suñeel yi raam leru ñag, rungug gaña a ngi sa waañ xaj yaa ngi yuuxu ca kaw, ay ngooxi mbott di riir  Yoo yewwu yee xorondom, gëmmentu dal di nuyoo Gént ay sa gan gi la wax, xibaar yu lënt sa yuur Leeg-leeg mu neex ba nga bég, leeg-leeg nga yuuxu ca ngir jëmmam ju raglu ja ànd ak bëñ yu gudd te xuur  Fasuw sijaada gu suur, laabuw kurus yaru tur Njaabal ci kursu wareefi jaam ba nammati Buur  Mbaamum fétal mu ñu sëf, jaasiy bajantu ci bew war say wareef weri fit, def jom toj ak tëb i miir  Ñii tëdd seen weti way-jur, sàngu seen sëri ngor Ñii sol lu gàtt fasoo, wànteeri seen céri biir  Jokkoo ba guddi gi xaaj, gàmbaal ba séq yi sab Kee xaar jëkkër ba nelaw, kee bëtt ñag wuti góor  Sàcc ak wëyyook wagaboo, bàndeek sulaar yi ci baar Yaaram sëriñ ku ñu rus, tànneef ci cant yu foor  Rombante mbindeef yu wuutey jikko, ak melokaan Wuutante kawkab ya xuus, seen burju feq di leer Ñatteelu xaaj ba xaran, yay riir ci dënni xureet piccum tinook nangu ñaan, toŋ fépp ken du ko diir  Bët gëmmu ruu yi di xool, tëraayu xëbru ëllëg Néew tëddi morgo xajal dooñkat bi am ganu liir  Jàppaan gi jàpp sa cuuj muy ciib, nga tëb ne bërét Baay Xaadi nodd fajar, bët set sa yaay a janneer  Kiiraay la wuññiku na, looy bañ mu siiw bu ko jëf maay guddi ay li ma lëm, lëndëm du muur sama leer  Dan maa xarook sutturaak ug maandu noppi ci dal Yiw mbaa safaana ci yam, loo jëf ci man duma weer  Kum soob nga jàppe ma sën, ndax celli mag du nalaw bul foog ne umpale naa, liy gontu xew sama biir  Kër-kër du woon sama mbir, dalloo ma yékkati woon Ker laa gu dëll te yee, foo fàkk man nga fa goor Siiwal du woon sama mbir, yeetee ma yékkati woon Liy xew ci bëccëg a raw, ëllëg la lépp di leer  Ay xaaju guddi, bu jekkoon jekki nekk bëccëg bis pénc sax du ko dab, cig xumb ak bari riir. Mbëggeel a sóob ma ci gottub Miseer bu ànd ak i tar-tar  Xiinam wa dotti ma waamew Nammeel gi sàng fi saay cër  Xalaat saxal sama biir xol fulóor gu fees ak i car-car  Meloom wa dëkk ci soppee.. ku bis bu nekk ni kàkktar Leeg-leeg mu roos ba ma foog ne am ramatoo ni fi fër-fër  Mu dellu weex di ma gëmloo tóttóor a tàgg sa biir kër  Yii saa mu gel niki lolli yii saa mu naate ni ab dër  Yii saa mu wert ni ndam-ndam yii saa meloom niru bàqaar  Leeg-leeg mu xëpp ma jàmm ak jubbam wu jekk wa nib per  Kontaan ga soppiku sarwet saa góomu xol bi mu tag cor  Leeg-leeg mu tàyyi ni toq xëy am cawarte ni war-war Leeg-leeg ñu ànd di guutu tambaalu geewe ba fajar  Di sab di bàkku ni naatug rajab gu mujj ji ci tar-tar  Leeg-leeg mu yakk ma bànneex bu yaatu ub ko ci naqar  Leeg-leeg mu dij ma ca naaj wa may jooy mu uuf ma ci ron ker  Yii saa mu ràng ma càqub xalaat yu sell ni gànjar  Yee saa mu tënke ma coona saa xel mi yendu ci kër-kër  Leeg-leeg ma tàbbi ci firdawsi naan di sangu ci am njar Dimbaane meew muñu rax lem sërxal ca soow ak i suukar  Muy ndaatataar di ma reetaan leerug bëñëm ya di kàbbar  Ki tax ba jant di leeral waral jamaa kawe ab cër  Ku gis ko guddi du gumba wettaa wetuw mbég a koy dar  Jubb ub Musaa du ko góndi ngoob rekk lay nosal iy per  Ci man la barde du ay dóor ndóbin ga sab na ko muy bér  Saa tipp-ripp mi gàcceel na putt End ca xaysar  Sawtus safiir duma yëngal baatub Daawuut la ma Buur cér  Pitax mu taaru mi naawal ci jawwi kaw-kabu ashër  Saa ngalle saa picci pal-pal fum tàgg teggi fa njàqar  Mooy tëgg xel mi di wëndeel turam la xol bi di sikkar  Fan laa jëm ak dexu mbëggeel naanam ga yokk na saaw mar  Mbëggeel a takku te sakkan ku bëgg nit na ko waggar  Cofeel gu dëggu du yomb ku bëgg piir dinga bég mer "I love you" sama tàngal Jinjeer ci faj li ma càqar  Sa mbégte mooy sama bànneex sa mer ma doon sama naqar  Mbëggeel a sóob ma ci gottub nooflaay bu ànd ak i tar-tar. Gëy Njoora Gëy ñaaya yaw, téereb Boroom bi nga def Am xëy ku lay fakktal, daa repp mbaate mu dof  Yan bañ yanoon mbër ya woon, téeñ baa ngi yaa ne ko cas Kuy tee nga dëngëñ di wéy, am mbaam la dees na ko sëf  Ku doomi Bàmba di yéem mbindam ba koy terali Sag suufe faat na asal mosleen ko, xam li mu saf Kenn manta lim ñi nga def, sëñ daara tay ak i kaaŋ sun taal ya doon bëgg a giim, ca Njaañ e yaay ki ko ëf  Doo bërgal ub ndonga yaw, doo boddi mag walla ndaw Gëy ràggalóo, ruuralóo,  reggal nga yékkati tef  Xeet yépp am nga ca kaaŋ, lawbeek i géer a ci yam Ab ŋaydo mantil a tee, ngay xëy di bay wile lef   Tërub xol ak xel mu nëb, gis-gis bu gàtt bi ngeen Koy xoole tay dafa doy, def ngeen lu yées li mu def  Kuy jéng baay tëj ci kaaf, tey maas kurã ak a dóor Looy bañ ku jéng ku daw, ngeen mel ni mbóot yu ñu nef  Jéngub noteel bi ñu leen, ràngal ci ngeen war a wax Te bàyyi daara mu toog, xam ngeen ñi ngeen war a ñaf  Jaay suuf si jaay peterool, jaay nit ñi sànni sa ngor Jaayal ba jaay li nga wuuf, mee bàyyi nook sunu yëf  Kuy bañ mu jénge joxal, sëñ daara bii la mu moom Ŋaaŋleen mu wadd te ngeen, jóg jëf li ngeen war a jëf  Du seen moroom te du seenub, nawle yeen a ko tay Walleen i nàkka te muñ, seen ñay wa nee na ko tëf  Misyoo la yor matagul, daaraam ja dees na ko taax Seex Murtadaa a ko sos, ñeexum cofeel la ko sif Daam Jaane baayu Kariim, Xaadim Gëy ay ki ko yar Ak mbër yu kenn du lim tee ngeen a jëf li mu jëf  Buur Yàlla Yàlla na tër, kuy noonu daara ci suuf Labal ko ciy fitna ak, kër-kër këram ya di jaf  Féexal sëriñ daara bii, ndax ag jotam bariwul Ab ŋaydo mantil a tee, muy xëy di bay wile lef.    Lëndamug cofeel gi ma tàbbi, tax na ma gont war Mutafaahilun ji fi ñépp, taamu ci tagg mbër  Tegu yéene way yaru tagg bàkk wu saf xorom La ma koy cawee di ko rëpptal da ma dib gawar  Li ma yeex a jóg terewul ma jiitu ca tuur ba ndax Wile naaru-góor du fi dàqe mukk, ci kursu par  Li ma naal a bind ci sibtu Bàlla ba tax na tay Keru xol bi féex, cari xel mi naat na te daa ji far  Ku fi doon wayantu, na teg xalim ga te ñëw awu Sama géer gi fawxa na gépp géer fa mu làng a bir  Ku fi doon tëbantu na dal, te ngax yi ni nemm cëy Mbëru mbër yi gétti na waada, cëy ak a neex a far  Sàmba yaa di ngaan nañu tekki, cuur yi te jox ko ndam Jaratul limaale du maasu ñii fële lañ ko ber  Galanub sëriif la ko Buur tëggal, nattu yoy Yonnen La ne cas di wéy, bëtam aŋ ca gaaya fi woon Badar  Aka neex a taas, aka neex a jiin,  aka yomb a kañ Aka jar di bàkk ne géeju may ya du nëx du fer  Sëriñub njariñ ba ñu daam, ngëneel ya ñu daa xaroo jëfi Soxna Jaara ja Yàlla nangu mu law di wër  Aka teel a sóobu ca ngir mu sell ma roy Yonnen aka teel a dab ña ko jiitu woon te fi daa sikar  Fa nga jaare Yàlla la gaa ña jiitu di wër ba tay gisaguñ sa kem amutoon du am ba ba dun bi far  Ñime coona way, yanu nattu tiis aw sun balaa Tinu teete taawu nu taaralaat sunu bépp cér Gaboŋ ak Konaakiri Bàmba kuñ la fi dendaleel jëfalul ñoñam ña lu tol ne baat ya nga tont Ndar  Ma ne kon sarax nu te yiir nu yaw, mi fi gën mbalaan Bu nu àppe njuumte yi démb tay lunu moy nga far  Ba la waa Garàmbasa diggi géej nga nu xettalee Ba nga daane noon ya ca Jéewali la sa ndam ya wér  Di ñu sànge sag suturaak i may yu ñu dul dara diñu sargal it suñu biir i nawle di fanq mer  Talatun fayantu ni Daam a faj la nu metti woon Dexi kawsara ay sunu naanuwaay lu nu namm xer  Asakaa ki ay sarax ak ngumeen la nu daa dundee Bamu ñibbisee la fi nqonji jeex nu ngi afra xar  Xalimaam du jaawale mag na runge du gag du naax Àlliway Boroom bi ca kursuyun fa la daa nafar Mbindam ay gësëm aras ak kenoom ya di xacci xol... Y di dàq ñàkk di dindi réer ak a sippi lor  Tawat ak balaa musiba ak i ndog lu nu jub mu fél Dërëm ak ngërëm daraja ak i ndam di nu dëkke wër  Asamaan du tiimati gor su baaxe ni Baayi Bas Lewet ak nëtëx nga mu boole teewu ko mel ni gar  La nga daj Ndakaaru ca néeg ba jar na ku nekk jooy terewul nga wéy dellluwóo ginnaaw ku la sédd ngor?  Ba nga nee fa jóox kero ràbb jam na sa ndëggu sar Terewul nga teg ba ca des, nde jom la la Yàlla xër  Masuloo ne uh te sa xol du nux-nuxi bay tawat Sunu tedd yaay ki ko jënde coona bu yàgg a tar  Dunu am sa fay lu dul ñuy jubal ak a jaamu Buur di la roy ci sunna su sell jëf di ko teg fu wér  Jote nan la nday jote nan la baay jote lay nijaay Jote nan la far sunu lépp gee bëccëg ak fajar  Ku la séddu raw te du fuuy du bew ku la am texe Ku la teggi réer ku la foñ suur lu mu sóor mu dar  Ku la fat ci biir xolam ak xelam nga di ay céram lu mu yóotu jot lu mu songu daan lu mu jàggi tër  Ku ñu ber nga uuf ku fi loof nga wudde ko ay ngërëm Ku ñu xeeb nga aj ko ca kaw mu far kawe ñépp cér  Na nga ful nu yaw mi nga xam ne mbaax a ngi far ci yaw ku la denc féex ku la jënd bég ku la jaayu jar  Ku la sëmb tooye na may yu ànd ak i jagle kon Nee ma jàkk teg ma ca gàngunaay gi fi ñii di wër  Taxawal te xatmu sa way wi géej amul ab yamu Tëralal xalim gi te ñaan ca barke ba mujj wér  Texe njub teraanga ju sax fileek fa ñu jëm ëllëg Darajay Yonnen ba mu daa xëyal ba mu def ko mbër  Salawaatu Rabbi hallayka yaa sëyyidal basar Maha aali feek muritiy Sëriñ bi di waaj safar Njukkal Sëriñ Xaadim Gëy Ahlan wasahlan watarhiiban ci sun ëtti xol Ndokkeel la day lu nu war, Géy Njooro Géy ñaayaa  Siggil nga daara yi ak, mbooleem lu taq ci ñoom Saw tagg daj na Kajoor, Saalum ba dem Ngaayaa  Say soppe bég na ñu tay, sa noon ya pérdi nañu Xuraan a ngay sigaree, muy saar akiy aayaa  Yaa aw fa góor ña awoon, moo tax nga daj la ñu daj Sabrun jamiilun a lay ràngal fi aw laayaa  Kuy rëbb day làqatuy, bóof ak di diir ak a raam Jawfal faraa mi nga tër, yombul ci bii ñaayaa  Yaa rëbb Yàlla ci xuus, gottub xuraanu bi def Pastéefu ak fetaliy sox wal ya ray gaayaa  Diiróoy pitax ak i naat, dóoróoy jinax ak i wel Segg ak tene ya nga fees, jam gaynde mbër Njaayaa  Sab donga wecci na junniy, fóore yaa bari ay.. Baasiin yu raw sëriñub ñay sàmm i nag mbaayaa  Géttub ngëneel ci nga yar, ay yëkki garmi yu duuf xëccoowulóok Ardo meew, yaa soow lu suur paayaa  Yërmaande ngay yeewe ndaw, teraanga ngay gawe mag Kersa ak lewet ba ñu koy kàbbar nga doon taayaa  Buural wéyal doxalal, sam mbay rafet na te set jekkil ci sag gàngunaay, tey xelli àttaayaa  Laf cat sa tukki bi nay, sun yokkuteg daraja Njëggum Unnayni ma feeñ, léebam wa naaxsaayaa  Boolook jullit yi ci am, ak bépp xol bu ci tooy Nay ciggiteg daara tey, suuxug ku taal daayaa Jaaraama waa daara ñii, ñooy gar di garmi yu set Seen xol ya Buur a ko fees, duñ dàcc duñ daayaa  Fuñ wokke diine ñu jóg, fu Yàlla woote ñu dem Tiituñ rafuñ takk-der, buy boqi ngànnaayaa  Jub jëf ndigal moyu tooñ, yar yiw yéwén ñime dal Ñoo mag toj ak yàq kon, bal baa ngi ci seen kãyaa  Busraa li Njaañ Njaga seenuw, tagg law na fu ne Naw yiw di seen xalima, wërsëg di seen daayaa  Bijaahi jàkka ya ak, daaray xuraan ya fa ne Yal nañ nu dolli ngëneel, sun xel mi bum naayaa  Bijaahi xabru ya ak, jumaa ja Bàmba siyaar Fu bàrke nekk na dal, kiy bind wii aayaa   Xéewal wér ak gudd fan, wëwsëg wu yaatu te lew Nay wal fi nun li fi ak, jullee ngi am taayaa  Daam Jaane baayi Kariim, Xaadim Gëy ay ki ko yar kuy noonu daara ci way, lay xotti say caayaa.  Wayndare wii ngi jëmmu ci liggeeyu Mbootaatu réew mi ngir njàngum làkk yeek tàggatug mag ñi. Mu ngi bokk ci nasu ngunge péncum réew ak yabug way-bëgg-sa-réew(PACE)wi  ñuydoxal ci ndimalulug USAID. Ndàbbum xëti àtteek yoon yi ëw tey doxal péncum depitey Senegaal yi, menn mbooloom liggeey mu dajaley ndawi yoon ak i way-jëfi sosiyete siwil yu bokk AN@FA.  Meññalaatum siiwal bii bépp mbaa lenn ciy pàccam ngir njënd ak um njaay aayees na ko. Këmbu yi ñu siiwal ci wayndare wii, te ñu tekki leen ci làkki joolaa, Séereer, Pulaar, Mànjaku, Sóninké, Màndeŋ ak Wolof, ñu ngi jëm ci askanu Senegaal cib yaatal, rawatina depite yi, laptookati làkk yi, ñiy doog miin um mbind, yombalkati daaray njàng ak njàngaleem làkki réew mi, taskati xibaar yi, sanceefi réew yeek aji-safooy làkki réew mi. Nisëram moo di joxey xibaar ci làmmiñi réew mi ngir xamin wu gën ak moomoo jëmmu sanceefug Senegaal.  Njiiteefug doxalu AN@FA   Ci wàllu yoon, Njubbantib Sàrt (Amàndëmãa), ag cuppikku gu ñuy wote cim pénc la, ngir jubbanti, mottali, walla neenal benn pàcc, mbaa lépp ci menn mébatu yoon. Njubbantib Sàrt yi, ñu ngi leen di jébbalee ci anamu mbind te, deesu leen nangu, ludul ne dañu jëm ciy xët yu bokk ci li ñu war a waxtaane. Njubbantib Sàrt  Bu fekkee ne Njubbantib Sàrt yi dañu am lu jiitu ñu koy waxtaane, kurel gi ko yelloo la ñu koy dénk, te bu mënee nekk, ñu fulandi xët ya, séddale leen.  Bu dee ci biir jataayub waxtaan wi la amee, dañu leen di jébbal Njiitu Péncum Ndawi Réew mi, mu yégal ko Pénc mi. Ci diirub waxtaaney Njubbantib Sàrt, kenn ci  ñi ko xaatim, Depite bi xalaatam woroo, Njiitu Péncum Ndawi Réew mi, Way-Nettalib kurel gi ko yelloo, ak Jaraaf  bi mbir soxal doŋŋ, ñooy ñi fa am sañ-sañu jël kàddu.     Dogal:  Jëf ju bokk ci wàllu caytu la, jëmale yaatal mbaa kennal, tey bawoo ci kiliteefug Ngaraaf. Kenn ci way-bokki Nguur gee koy xaatim, ci kaw manooreem yu yell yi ko yoon may. Ab Dogal, pas-pasu jëfe cantaane yu méngook Yoon, Dëkëre walla Digtal la, ngir mu leeral tëralin ak doxalin ya. Mel ni Dëkëre, këmub Dogal mën nay wuute. Mën na doon pas-pas yu ñu sàrtal, fekk muy teg sàrtub yaatal (misaal: Dogalu bokk-moomeel buy tere képp ku taxaw ci mbedd yi ñuy aw), walla muy kennal (Palug ndawu nguur).  Péncum dépite yi:   Péncum dépite yi mooy kurelug way-teewali askanu Réewum Senegaal. Péncum dépite yi, péncum benn-tànk la, dale ci weeru sàttusmbar 2012, bi ñu dindee SEENAA bi. Péncum dépite yi mooy way-teewalub askanu Réewum Senegaal mépp; daa gàlloo mbooleem comboñi réew mi, ngir fàttali dépite yi seen wareef saa su nekk (seetal dog 108 bob Sàrtu Biir bi). Limub Dépite yee ngi yem ci téemmeer ak juroom fukk (150) (Yoonu àtte 144 bu Sàrtu Wote bi). Way-jàppaley Pénc mi:  ay woroomi xam-xam lañu yu Péncum dépite yi tabb ngir yokkutey liggeeyub Dépite yi.Njàppale googoo ngi tënku ci jox kureli pénc mi, walla ndawi pénc mi wayndare, xibaar walla ndimbal yi war ngir ñu gën a mën a def seen liggeey (yëral dog 50 bob Sàrtu Biir bi).  Nafa gi Nafa gi wayndare la wuy tënk mébatum koppar yiy dugg ak yiy génn ci anam bu ràññiku te limu, ngir caytug pajum aajo yi ñu nasal (lee-leeg cim at). Ñaari ponki cëslaayi nafa yépp ñoo di ndugal mi (liy dugg) ak ngénne mi (liy génn).  Nafay jëmmalug meññantal yi: Nafay jëmmalug meññantal yi (Bee-See-ii), moo di pexem nas ak topp njëfeem deppãasi meññantali at, yu ñu mébat ak alal juy bawoo ci nafay meññantal.  Ci anam boobu, dafa bëgg a nekk jëmm jiy firndeel ndigal yi nguur gi tër ciy nas ak i mébat cim at, te nisër ca suuxat ag yokkute guy sax dàkk, ba mën a yokk limub liggeey yi ñu sos, wàññi ñàkk gi, te yokk pasinu dundug askan yi.  Bee-See-ii bi day ëmb mbooleem deppãasi meññantal yi nguur fas yéenee def, fekk alal ji ciy dem teew, mbaa yu yëngu-yëngu ya door ba nuppi. Day ëmb mbooleem deppãasi yi ëpp maanaa ci nguur gi ak ci kureli peg yi. Mbindum mébati meññantal yi ci deppãasi Nafay jëmmalug meññantal gi, day tegu ci sàrt yii: Bokk ci liy tax a jot nisëri yi jëm ci wàllu koom ak askan yi; Amug gëstu yi yell ngir wone mën a nekkug pexe yi ñu lal; Teewaayu alal ju ñu ame ci mànkoy digeb xaalis bu ñu xaatim ci anam yu wér, mbaa alal ju doy sëkk ci nafa gi.  Ndugal mi (liy dugg) Li ëpp ci koppar yiy dugg ci nafa gaa ngiy bawoo ciy galag(juuti). Ñoo ngi soloo galag yi téqu ak galag yu téqoodiku yi ñuy boole ci njégi alal walla pajum soxla yi, di lu ñuy fay nit kuy ñëw jébbal ko Nguur   Ngénne  mi (liy génn) Deppãas yi Nguur walla Bokk-moomeel yi di def ñoo ngi leen tudde deppãasi-pegg.  Ñoo ngi leen xaaj ci ñeenti pàcc: Deppãasi doxinu kureli pegg yi Deppãasi jumtuwaay ak meññantal yi Deppãasi sóobook dugal loxo ci wàllu askan, koom ak mbirum bitim réew. Peyug tegendaay yi juddoo ci bori pegg yi.  Birob Péncum Dépite yi: Birob Péncum Dépite yee ngi soloo Njiitu sanceef gi, juroom ñetti tofoy njiit, juroom benni ndéeyteef yu falu, ak ñaari Saytukati alal (dog 13 bob Sàrtu Biir). Mbooleem way-bokki birob péncum dépite yi dañuy falloo cib wote bu limu ngir cër bu ci ne tey yeeslu ci lëlub aada bi jëkk (dog 15 bob Sàrtu Biir). Njiitu Péncum Dépite mi nga xam ne, moom doŋŋ lañuy fal cib woteb kumpa, buy falu rekk di door ub liggeeam, te moo di jiite ak saytu palug yeneen way-bokk yépp (dog 10 ak 14 yu Sàrtu Biir). Birob péncum dépite yi day amal ndaje lu mu néew-néew benn yoon ci weer wi (dog 17 bob Sàrtu Biir), mooy saytu doxinu pénc mi.  Yéglewub tànn bi Ci jamono bi jiitu bésub woteb Dépite yi, lawax yi bëgg a falu dañuy wër di wonewu ak jéem a yey seeni dëkkandoo. Mooy yéglewub tànn bi.  Pexem sàkku li ëpp ciy baat la, di ame ci cëslaayub nasu pólitig. Diiru yéglewub tànn bi moo di ñaar fukki ak benn (21) fan lu jiitu bésub wote bi, di jeex buñ nee ëllëg la wote bi, bu minwi (00 waxtu) jotee (Sàrtu Yoonu jubbanti 108 bu Yoonu tànn wi).  Yéglewub tànn bi. Ci diir boobu mbooleem limi lawax yi ñooy yemoo jot gu ñu leen di jagleel ci xibaarukaayi peggi bari-melo (xibaarukaayu yeglewub tànn) yi. Diir ak jamonoy xibaar yi, seen tëralin ak doxalin yiy tax ñu mën a nekk, dañu leen di tënk ci benn dëkëre bu njiitu réew mi, gannaaw ba mu ca disook Kurel giy yemale jumtuwayi xarala-bari-melo yi (SENEERAA) (dog 180 ak 183 bob).  Goxub wote : Ñaari xeeti tànnin ndawi pénc ñoo am: Limu réew bi walla woteb raw-gàddu, ak limub pàccu-diiwaan bi, di tànnu cërëlaate bi. Bu nekk ci tànnin yi, dépite yi dañuy faloo ci ndénd mu fés mu ñuy tudde goxub wote. Naka noonu, goxu woteb raw-gàddu bi moo di ndédum réew mi, bob tànnu cërëlaate bi di pàccu-diiwaan bi. Ci ñaareelu anam wi, bu Dépite bi faloo ci goxu woteb pàccu-diiwaan itam, day wax ak a jëf ngir njariñal askan wépp.  Yoonu tànn : Ci senegaal, Yoonu tànn waa ngi dajale mbooleem yebuy àtte ak tëralinu yoon yi aju ci palu pólitig, maanaam tànnug ndawi péncum réew mi, way-diisooy pàccu-diiwaan yeek way-diisooy dëkki kaw yi.  Kurelug  càmbar : Kurelug càmbar gi day tax ba pénc mi yelloo saytu doxin kurelug doxal gi (di nguur) muy mën di taat aan ay xibaar ciy jëf yu ràññiku, jëmale  ci: caytuwinu  genn kurelu peg, doxinu kureli nguur gi caytuwinu menn cémbum nguur gi mbiri sosiyete  yi. Kureli càmbar yi mën nañu leen a sos, cig Digtal walla ci dogalu péncum ndawi réew mi. Jéegoy kurelug càmbar gu nekk day dakk saa yu jébbalee péncum ndaw mi ay tënki xalaatam, gannaaw diirub juroom benni weer yu dale ca bésub solooy dogal ak saa yu kurelug àtte gi tàmbalee lëñbët mbir ci wàllu yoon, di sababu costey kurelug càmbar googule. Kurelu càmbar mëneesu ko sos ngir mbir yu ñu lëñbët ci kanamu yoon ba nuppi. Ndax ay daan yu mën a dal ci kawam te aju ci sàrt 363 bu Téere-àtte-daan (kód penaal) bi, bépp way-bokku kurelug càmbar gu matal aw sasam dafay yelloo wone màndute. Péncum ndawi réew mi doŋŋ moo yelloo siiwal pàcc mbaa lépp lu nekk ci këyitu nettali bu ko genn kurelug càmbar jébbal, gannaaw ab wotey jamono boo xam ne, ndéglum xibaari këyitu nettali yee koy jiital ak weccantey xalaat (dog  48 bob Sàrtu Biir).  Kurelu ndénkaane  Ci ndoortey atum pénc mu ne, Way-Teewalu askan wi day fal ci biiram kurelu ndenkaane guy tollu ci ñaar fukki way-bokk ngir diiru menn at, ñuy daje ci wotey njiitam, gannaaw bi ko péncum dépite yi  sàkkoo nu méngoo ak sàrt 65 bu ndeyu sàrti réew mi, ay warteefam ñoo di : jël ay dogal gannaaw ub diisoo, jëmale ci mbir yi ko péncum dépite yi dénk, natt ak topp doxalinu yoon yi ñu wote. Ngir Kurelu ndenkaane gi mën a yabu ciw waxtaan, fàww genn wàllug way-bokk yi teew ba tegal kenn. Dogal yaa ngi jëlu ci teewaayu ñaari ci ñett (2/3) yu ne. Way-bokki nguur gi dañuy teewee jataayi kurel gi. Dañu leen di déglu saa yu ñu ko sàkkoo. Dañuy indiy xibaar ci li ñu leen di laaj te méngook seeni manoore, jaarale ko ciy kàddu walla mbind (dog 25-26-27-28 ak 29 yu sàrtu Biir).  Kurelu wéyal Ci ndoortey atum pénc mu ne,  ci ndajem aada mi jëkk, gannaaw campug biro bi, péncum dépite yi day sos fukk ak benni kureli wéyal. Liggeeyub waajtaay bu ndajey péncum dépite yi, kureli wéyal yee koy def.  Gu ci nekk day am njiit, benn biro ak benn ndéeyteefu. Kurel yi lépp lañuy wax, dale ci koom bi cib yaatal, ngurd (koppar) yi, ba ci wér gu yaram gi; ci mbirum caada gi, jokkoo bi, kaaraange gi, yaraangue gi, ndaw gi ak njekkalum dëkkuwaay yi (dog 62 bu Ndeyu sàrt yi ak 24 bu Sàrtu biir)  Woññaatu pegg  Woññaatu pegg mooy tur wi ñu tudde woññaatu alal ji ñuy def ci kureli caytu yeek mboolooy pegg yi am ci am réew, ngir tër cim mbind koppar yiy dugg ak a génn.  Ndencum tayleek ndigal yi : Bu ñu sukkandikoo ci yoon n°2011-15 bu 8 Sulet 2011 ñeel yoonu doxalinu xaalis, Xëtum-seedey tayleek ndigal yi day leeral dige yi nguur giy jël, baawoo ci tayleb xaalis bu mu jagleel kenn nit, walla am mbooloo, rawatina tayle yi nguur di def ngir dige ay jàppale yuy dox diggante pegg yeek boroom alali feddi-géew.  Ndajem Njiit yi Ndajem njiit yi day dajale ci wetu njiital pénc mi: tofoy njiit li, njiiti kurel ak mboolooy ndaw yi, way-teewalub ndaw yi bindoodi, way-nettali bi gën a kawe ca kurelug xaalis bi, xayanal gi, bu nas wi, bu jàppalantey koom jeek bu Jaraaf bi nguur yabal ndax loolu. Ndajem njiit yi mooy tër doxalinu liggeeyi pénc mi, ak mbir yépp yi jëm ci nasu yoon : Séddale mbooleem mbir yi ñu war a niir ci biir kurel yi ko yelloo Amal nasinu waxtaani pénc mi Amal tëralin ak doxalinu njëlum kàddu ci jataayi péncoo yi. Bés ak waxtuy ndajem njiit yi, péncum dépite yi péncum dépite yee leen di yégal Njiitu réew mi walla Jawriñu diiwaan bi (dog 84 bu Ndeyu sàrti réew mi ak 19 ak 73 bu Sàrtu Biir).   NdiisooBokk-moomeel  Ndiisoo Bokk-moomeel yi, moo di mbooloom ndaw yi falu te ñu sas leen caytug mbiri dëkki taax yi. Way-diisoo bokk-moomeel yi ñooy ndaw yiy toog ci jataayi péncum ndiisoom dëkki taax yi. Dañuy joxe seen xaalat ci lépp lu soxal askan yi : ñooy wote bidse bi, di rafetlu caytuwinu bidse bi ñu doxal ba nuppi, am màqaamay samp walla tas kureli peggi bokk-moomeel yi, saytu alalu mbooloo mi, ngir joxey ndimbal yuy yombal yokkutey koom ji. Ndiisooy bokk-moomeel yaa ngiy doxale seeni manoore ci anamu weccantey xaalat. Baat bii, day tekki matuwaay yi ñu wote ba noppi. Mën nañu sos kurel yu am màqaamay gëstu ay mbir yu tënku ciy wayndare.  Ndisoo pàcc-diiwaan : Ndiisoo pàcc-diiwaan yi, moo di mbooloo miy jëlal pàccu diiwaan bi ay dogal.Way-diisooy pàcc-diiwaan yi ñoo ko séq. Mooy saytu mbiri pàcc-diiwaan bi ciy waxtaan.  Day joxe xalaatam ci jafe-jafey yokkute ak njekkalug dëkkuwaayi ndaw yiy toog ci jataayi péncum ndiisoom dëkki taax yi, nga xam ne, dañu ko ciy déglu.   Ndiisoo pàcc-diiwaan day fent sàrtu biiram yuy wone dayo, manoore ak doxalinu kurel yi.  Digeb jàppalantey pegg ak feddi-géew: Ay digey mbooleef lañu, di sabab lëkkaloob benn walla cémb yu bari ci tabax, toppatooo ak caytug liggeeyu pegg, ci diir buy yàgg. Dige jàppalante pegg-feddi-nguur, xeetu wutinu koppar la boo xam ne, genn kilifay pegg da ciy woo ay liggeykat yu feddi nguur ngir génnne alal ak saytu benn jumtukaayu meññantal buy sàmm walla indi ag yokkute ci genn kurelug pegg. Way-jàppale bi day jot pey guy bawoo ci farandoo peg bi, mbaa ci nit ñit jëfandikoo njariñ li muy meññal. Xeetu jàppalante bii am na ci réew yu baree bari, di wuutey jëmm. Digey jàppalante yi, dañuy sabab yombalug caytuwinu nitu pegg ki ba noppi, di wéral ne, fi lay nekk ngir caytug njariñal pegg gi.  Ngàntu-mébat yi Ngàntu-mébat yi dañu leen di bind soog leen a jébbale. Bu fekkee ni ngàntu-mébat yi dañu yégsi laata kurel giy waxtaan, dañu leen di jox kurel gi ko yelloo; bu dee ci biir waxtaan wi lañu dikke, dañu leen di teg ci yoxoy njiitu pénc mi, mu xamle ko. Pénc meey seet ba xam ndax dañu leen di boole ci waxtaan wi walla dañu leen di yónnee cig kurel. Ngàntu-mébat yi, deesu leen nangu ludul ne ay ngànti mébat lañu ak ay xëti njàmbaas (yokk-yokk) yu ñuy xamle ci xët mi ci boppam, jëmale ci li ñu war a waxtaane. Bu ñàkk a déggoo amee, pénc mi da ciy wax xalaatam te du diisook kenn ci mënug nekkam. Ngàntu-mébat yi seeni woroom a leen di xaatim, te kenn ca ñoom dina am sañ-sañu jël kàddu ni depit bi xalaatam wuute, njiit li, way-nettalib kurel gi ñu dénk liggeey beek Jaraaf bi mbir mi saoxal (dog 71 ak 79 bu sàrtu Biir).  Nger : Nger moo di fàbbi njëfandikoo kàttanu nguur walla gu feddi nguur te nisër cee jële njariñ mbaa xéewal yu daganul. Jëfin wu dàqu la ci kanamu yoon, nit di ko def (ki geru), di sàkku, ànd mbaa nangu ag may, ab neexal walla ab dige, ay xéewal mbaa leneen lu mu mën a doon, ngir def, yeexal, walla fàttee def jëf ju bokk ci anam bu  jubu, mbaa juboodi, ci wàllu liggeeyam.   Biraleb pólitigu yaatal : Biraleb pólitigu yaatal ab dox-daje la, diggante Jawriñ ji jëkk ak ndawi pénc mi. Biraleb pólitigu yaatal a ngiy am gën gaa yàgg ci ñetti weer gannaaw tabbug jawriñ ji jëkk. Péncum dépite yi dañu koy yégal bés bi ñu jàpp a def biraleb pólitgu yaatal bi, juroom ñetti (8) fan lu ko jiitu. Biraleb pólitigu yaatal bi. Biraleb pólitigu yaatal am ndaje diggante njiitu nguur geek way-teewali askan wi (dépite yi) la, mu ciy biral nasinu pólitigu nguur gi mu jiite, toftal weccantey xalaat. Woteb kóolute gu ñuy jagleel làng gi ëpp doole, mën na tegu ci biraleb pólitigu yaatal bi, ci dagaanug njiitu jawriñ yi (dog 55 bu ndeyu sàrt yi ak 97 bu sàrtu biir).  Dogalub njëfe : Dogali njëfe yi dañuy leeral anam yi ñuy jëfee ciw yoon.  Bataleb tànn : Bu fekke ni doo mën a teew ci bésub tànn bi, mën nga seet nit ku la doy, nga jox sa baat wu tànnal la. Ci sàrtu yoonal wote dépite yi, fàww nit ki ci boppam teew. Bépp ndigalu pal day neen (dog 64 bu Ndeyu sàrt yi). Ak lum ci mën di doon mënees na nangu batale tànn ci anam yi ñu sóor ci dog 88 ak 89 yu sàrtu biir bi. Dépite bu ci nekk mënul a yore lu ëpp benn bataleb tànn.  Yenneeku (Tekkindombo-tànk) : Tekkig ndombo tànku depite bi cig làng walla ci pénc mi, lu ñu sóor la ci sàrtu biir pénc mi ak ci yoonu tànn wi. Yenneeku yi, njiitu pénc mi lañu leen di jébbal, mu yégal ko péncum dépite yi ci ndajem miy ñëw tey dajale ñépp.       Saa yu leen péncum ndaw mi nangoo, yenneeku yooyule dañu leen di yégal Njiitu réew mi.    Ñu seetlu ne :  Bépp depite bu yenneeku ci làngam, fekk mu nekk ci jamonoy pal, noonu lay ñàkke ci saa si, ag palam ci pénc mi, dog 60 bu Ndeyu sàrt yi ak 7 bu sàrtu biir). Gannaaw tekkindombo-tànk yooyu, di jëfu kenn ak sagoom, sóorale nañu ci xët yi tënk péncum dépite yi yeneen anam. Ñoo di tekki-ndombo-tànk ci jëf. Depite boo xam ne, toog na ñaari ndajey aada yu tegloo te ñëwul, amul wenn lay wu pénc mi mën a nangu, dañuy jàpp ni aji-yenneeku la (dog 104 bu sàrtu biir). Deppãasi cëslaay : Deppãasi pegg yi (ni deppãasi cémbi fànnu fedd-géew yi) mënees na leen a kërale ñaar: Deppãasi aada yi ak deppãasi cëslaay yi.Deppãasi cëslaay yi, deppãasi yuy bokk ci ngénné mi lañu. Ay jumtuwaay yu mën a yàgg lay doon, ñu leen mën a jëfandikoo ay yoon i yoon ci wàllu meññantali alal walla njariñ. Bu dee ci nguur gi, misaal ya ñooy doon tabax Oppital yu bees, njëndum jumtuwaayi xarala-bari-melo ak i càllala, defar tali yu bees, añs.  Depite bi: Dépite bi mooy way-faluw askan wi; way-teewalu réew bu wegu la. Kaweef ak kilifteefug péncum dépite yi, di kuutlaay-jëmmu ngoreefug askan wi, ñooy ngàddu-wéralug demokaraasi bu dëggu. Dépite bi daa am warteefu rafetle ay jikko yu sax, ngor, njub ak sagu yuy feeñ saa su nekk ciy waxam, jëfam ak dundug bés bu jotam. Sàrt yii, dañuy laaj aw nekkin wu tollook darajay ngàllam. Péncum réew mi da koo warloo saxal ci pasinug dund ak nekkin yu mucc ayib, kurel ak dooley nguur yi di ko taxawu, weg ko, te ko gëddaal (dog 100 bu sàrtu biir).  Depite bindoodi : Depite yi mën nañu bañ a bokk ci menn mbooloo pólitig ca péncum depite ya. Ñoo di dépite yi bindoodi. Seen way-teewal day bokk ci liggeeyi ndajem njiit yi, di ay-ayloo bu ñu waxtaane ba juboo. Bu fekkee ni juboo amul ci seen biir, njiitu péncum dépite yi day wote-tandale, ci kanamu way-soxal yi, tëral kay gi.  Dogalam amul diiŋat.  Depite yi bindoodi yi mën nañu bokk ci mbooloo mu leen neex gu leen neex. Su boobaa, dañuy bind bataaxal njiitu làng gi mu soxal, mu yégal ko njiitu péncum dépite yi; moom mii, moo koy yegge Biro bi ak Pénc mi. Day bokk ci lim-woññub toogu yi ñu jagleel mbooloo mi ci biir kurel yi (dog 23-34 ak 35 bu sàrtu biir).    Ndigal : Ndigal jumtuwaay bu xeetu ci yoon la, Bennoob Réewi Afrig yi di ko jëfandikoo ngir jël ay matuwaay. Ndigal ci ñaari jéego lay taxaw doog a feeñal ay njeexitam: bu ko sanceef yi xësee wote, nguur yi dañu koy yóbbaale, boole ko ci seeni sañ-sañ; wuuteek sàrt bi nga xam ne day jëfu ci saa si.  Kureli pegg-caytu : Jëmm la juy wuyu ci sañ-sañu pegg ba noppi, wuuteek kureli peggi mbànjuxaan yeek njënd ak njaay yi; ñoom dañuy saytu ag kurel walla yëngu-yëngu bu yello saytu.  Nguur : Nguur xeetu kurelug kàttaanu pólitig la, soloo ñetti fénc: am ndéndum suuf, genn kilifteefug nguur, aw askan. Nguur, bokk-moomeel gu moom boppam la.Moom-sa-bopp googu moo wuutale nguur geek yeneen xeeti bokk-moomeel yi deme ni diiwaan yi, pàcci diiwaan yi, ak dëkku-taax yi.  Teggeeku galag : Teggeeku galag, njéggalug peyu galag walla juuti, mbaa sañ-sañ la, ci kaw ay sàrt yu ràññiku ci wàllu yoon. Misaal: néewteey am-ami nit ñi, sababu teggeeku ci lenn ciy galag yu diy warugar ci gépp njaboot la.  Finaasi pegg : Finaasi pegg yi dañuy tekki gëstub sàrt ak pexe yi ñeel alalu mbooloom pegg.  Ci wàllu xamteefu jëmmal, Finaasi pegg yi mënees na leen a wonee ni mbooleem sàrt yiy doxal finaasi nguur gi, yu bokk-moomeel yi, yu kureli pegg yi, ak yeneen cémbi sañ-sañu pegg yi. Aw xàll la, nekk ci séll-bi-yoonu sañ-sañu pegg, sañ-sañu yoonal ak woññatub pegg.  Fõo-dë-konkuur : Aw doxalin la wuy tax ñuy mën di toxal bokkug genn kurelu pegg walla fedd-géew mbaa kenn nit ci benn deppãas bu nguur ràññale.  Nguur : Nguur sanceefu réew mi la, soloo Jawriñ ji jëkk (njiitu nguur gi) ak jawriñ yi.  Ci njiiteefu jawriñ ji jëkk, nguur gi day doxal pólitig bi njiitu réew mi nasal. Ndax li mu nekk njiitu nguur gi, Jawriñ ji jëkk daa ngàllu ci kanamu kurelug yoonal gi, ci anam yi ñu wottu ci dog 85 ak 86 yu ndeyu sàrt  yi.  Way-bokki nguur gi aaye nañu leen ñuy boole seen cërub jawriñ ak bépp yëngu-yëngub liggeeyu pegg walla bu fedd-géew bu am ag pay (dog 54 bu Ndeyu sàrt yi). Ndax déggoob wa-bokki sanceefug nguur gi, yenneeku walla dakkalug njiiteefu nguur gi day yóbbale ci saa si, yenneekub yeneen jawriñ yépp (dog 43 ak  bu 53 ba 57 bu Ndeyu sàrt yi).    Mbooloom depite: Way-bokki pénc mi (lu mu néew-néew, fukk yu nekk) mën nañu booloo, ndax niiroo pólitig, ngir sàmm ngëm-ngëm, mbaax ak xalaatin yi ñu bokk (te du seeni njariñal boppkese). Ñooy  mbooloom dépite yi. Depite bi mënul a bokk ludul ci menn mbooloom pólitig. Mbooloo yaa ngiy sosoo ci jébbal njiiteef gi benn biraleb pólitig bu ay way-bokkam xaatim, booleek limu way-bokkam, ndawi pénc yi mbokkoo, tur ak santi njiit ak tofoom yi mboolooo mi tànn. Wayndare yooyu dañu leen di siiwal ci xibaarukaayu nguur gi, booleek cuppiku (yenneeku, bokk ak booloo) yi ci top, gannaaw ba ñu ko yégalee njiitu pénc mi. Njiiti mbooloo yi way-bokk lañu ci jataayi njiit yi, seeni tofo di leen fa wuutu bu ñu amee ngànt (dog 21 ak bu 22 bu Ndeyu sàrt yi).  Péncum àttekaay bi gën a kawe: Péncum àttekaay bi gën a kawee ngi ëmb way-bokk yi péncum réew mi tabb. Benn way-àttee koy jjite. Doxalin wi ñuy topp ci biir Péncum àttekaay bi gën a kawe, yoon-jëmmal a koy tëral. Njiitu réew mi (gàlloowul jëf yi muy def cib liggeeyam, ndare du dafa wor), jawriñ ji jëkk ak way-bokki nguuram (yi gàlloo seeni jëf ci seen biir liggeey, te ñu jàppe leen nig mbóom walla jalgati ci jamono ji ñuy defu) ñu ngi leen di àtte ci Péncum àttekaay bi gën a kawe (Dog 99-100 ak 101 bu Ndeyu sàrt yi ak 120 bu sàrtu biir).  Kiiraangey pénc : Depite yi dañuy nekk ci kiiraangey pénc mi, seen njëlbeenug pal (yégleb njeexitali woteyi) ba ba muy jeex, ñeel bépp woote ci kanamu yoon walla dooley nguur, ndax seen xalaat mbaa wote bu ñu amal ci diir bi ñu nekkee ci seen liggeey. Gannaaw loolu yit, benn Kurelu yoonal mënu leen top, walla jàpp tëj ndax mbóom walla jalgati, te àndul ak ndigalu pénc mi. Depite bu ñu bett cig njalgati mbaa bu daw gannaaw ba mu defee njaaxum, mënees na ko topp, jàpp ko tëj, te du aajoo ndigalu birob pénc mi. Kiiraangey péncum dépite yi mënees na ko muri, jaarale ko ciw doxalin wu ñu fàggu ci Ndeyu sàrt yi ak sàrtu biir bi. Saa yu ñu sàkkoo murikub kiiraayu Péncum depite bi, walla dakkalug toppam ci kanamu yoon, dañuy sos genn kurelug jàppandalu fukk ak benn (11) way-bokk yu ñuy fale ci kaw doxalin wi ñu fàggu ci dog 34.   Galag (Empo): Galag, njoxem xaalis bu tegu ci loosu nit walla kilifa la, mu koy joxe ba fàww te amul ndelloo, ngir pajum aajoy pegg yi cig yaatal (sasi aada, koom, askan, caada). Galag, xeetu yëngub pegg la, bokk ci cémbum mbooloo. Bu fekke ni galag bi daa am njeexital yu bari yit, nisërug koppar am na ca solo.  Kureloondoo : Ci kanamu itte bu dox diggantey kureli wéyal yu bari, pénc mi day samp ag kureloondoo. Bu dul kurelug woññatook nemmet gi, walla kurelug ndénkaaney dogal yi, kureli wéyal yi, kureli jàppandal yu fés yeek kureloondoo yi dañuy daje ci diirub lël yi, ngir jublu ci mbir yi ñu leen di dénk. Gannaaw loolu, mënees na leen a woo cim ndaje mu ànd ak ndigalu njiitu pénc mi (dog 33 bu sàrtu biir).  Nangoodiku : Nangoodikug caytu : njubanti bu depite biy jébbale la «di sabab wàññikug mbelli pegg, walla coste mbaa yokkutey warugari pegg». Wàññikug mbelli pegg yi dañu leen di xayma ci anam yépp: njubanti guy mottali matadib juuti cig yokkute, di tolloole dayoom digganteek moroom ma, mënees na ko nangu ; nangoodikub yoonal : Njubanti gu aju ci fànnu sàrt, waaye ajoodi ciw yoon, day nangoodiku ci kanamu dog 41bu Ndeyu sàrti atum 1958. nangoodikuw doxalin :  Njubanti gu amul benn séqu ak xët miy yilla ji, day nangoodiku.Su boobaa dañu naan ag «gawar» la, di baat bi ñuy jëfandikoo ngir junj njubanti « yeb-lépp » ci diirub waxtaanu yoonu woññaatuy koppar.  Diirug pal : Dépite yi dañuy falu ngir diirub juroomi(5) at, ci woteb ñépp jaaraleedi.Diiru pal gi mooy diir bi dépite yiy doxal seenug pal. Diirug pal mëneesu ko gàttal, ludul ci taste gu péncum dépite yi dogal (dog 60, rëdd 1 bu Ndeyu sàrt yi ak 1 bu sàrtu biir). Ndonole : Ndonole moo di joxe jenn alalu aji-wàññiku, mbaa yu ci bareem, fekk cig dundam la ko defeek ndénkaane, nga xam ne, bu nit ki deewee rekk lay mën a nekk. Ndonole wuute naak may walla neexal yi mënul am ludul ci dundug nit ki, ndaxte luy wéy la. Mënees na donale ag mbootaay fekk ñu nangu njariñam ciw askan walla muy mbootaayu jëf-mbaax.Kiy jote cig ndonole way-donn la.  Limu wotekat : Limi wotekat yi, mooy karneb mbindum xamteefi mbooleem wotekat yi nekk ci benn goxu wote lañu. Bindu ci limi wotekat yi, war na ci bépp way-bëgg-sa-réew ju nar a wote. Mbindu moomu nag daa laaj lenn ciy sàrt : nit ki daa war a nekk doomu réew mi, am fukk ak juroom ñetti at yu mat sëkk ci bésub tànn bi, am ay këyiti ràññiku ( kàrt dàntite ak bu wote), yor sañ-sañam yépp (pólitig ak njuddum réew). Nu fàttali ne, mbindu mi day laaj taxawaayu nit ki ci boppam te mu ànd caak sagoom.     Yoon : Ca cosaanam, yoon (luwaa) a ngi juddoo ci baatub lateŋ buy tekki « leks », “lesis”. Ci wàllu yoon, day tekki sàrtu àttewaay buy tënk ñépp cig yaatal. Depite yi ñooy wote yoon yi ci turu askan wépp, seenug taxawal nag, njiitu réew mee koy xaatim. Baatub Paleef « lesislaasiyõo » yit dees na koy jëfandikoo ngir junj aw yoon walla aw sàrt.  Yoonu woññaatu : Yoonu woññaatu, anam la bu nguur giy jëfandikoo, ngir biral ci kanamu pénc mi koppar yiy dugg ak yiy génn. Njeexital li, mooy fexe ba dépite yi wote bidse nguur gi. Yoonu woññaatu day fésal, ci diirub njëfeem, wirgoom, dayoom ak toxalub am-am yeek aajoy nguur gi, booleek yemoob soxla ak am-am yi ciy bawoo. Yoonu woññaatu jar naa ràññee digganteem ak yoonu wutinu koppari kurelug kaaraangey askan wi. Yoonu woññaatub kurelu kaaraangey askan wi, naam bu dee ci wenn anam week jenn jamono ji lañu koy wotee yit, soxalul ludul nafay kurelug kaaraangey askan wi.   Yoonu woññaatub njubanti: Yoonu woññaatub njubanti dañu koy wote ngir xoolaat wàññiku walla yokkute deppãas yeek koppar yi dugg, fekk depite yi rafetlu leen ba nuppi. Naka muy wuyoo turam, yoonu woññatub njubanti day soppi aw yoon, sukkandiku ci doxinu jamono ci wàllu koom ak xaalis.   Yoonu jëmmal doxin : Yoonu jëmmal doxin, aw yoon la wu jëm ci tëralin ak doxalinu kàttanug pegg yi. Pénc mee koy wote, muy leeral yebuy ndeyu sàrt yi nga xam ne, mooy tëral sàrti cëslaay yi. Yoonu jëmmal doxin yi dañuy suuxat dundug ndeyu sàrt yi, di may péncum dépite yi kàttanug mën a leeral yenn yebuy nekkinu yoon yi mën a suppiku ci diiri jamono. Ci toppantey daraja, yoonu jëmmal doxin a ngi ci suufu ndeyu sàrt yi, waaye moo féete kaw yooni aada yi.  Rawug ëpp genn wàll : Ci wàllu yoon, këppe gu nekk day ànd ak kàttan gu bir, bu fekke ni dajale na genn wàllug tànn yi ñu wéral. Day safaanook raw-gàddu bi nga xam ne day méngook lim bi gën a rëy ciy baat yi lawax am. Ci fànn woowu, ndam li dañu koy jox lawax bi ëppale ay baat moroom yi ñuy seet kenn-kenn. Cib wote kon, day war ñu am lu mat 50% ci tànn yi ñu wéral ngir mën a jote ci Rawug ëpp genn wall. Cim misaal, bu fekke ni ab wote am na 100 tànn yu ñu wéral, ñu ngiy jote ci Rawug ëpp genn wall gi dale ci 51 baat (maanaam 100: 2 + 1).   Palug sañ-sañ: Palug sañ-sañ gi day ëmb yóbbent gi askan wi dénk ndaw li mu fal, ngir diir bu ñu xam.  Ciy sasam, way-falu bi day wax ak a jëf ànd ceek yaŋ-yaŋ ci turu askan wépp. Palug sañ-sañ gi mën na doon palug sañ-sañu ndigal walla palug sañ-sañu teewal.  palu sañ-sañu ndigal : Palu sañ-sañu ndigal mooy kàttan gi mbootaay walla nit di dénk jenn way-falu, ngir doxal aw sas wu ràññeeku ci diir bi ak ci liggeey bi, aju nag ciy sàrt yu leer yu mu mënul a teggi. Maanaay palug sañ-sañu ndigal moo di sukkandiku ci soxla yi mbootaay gi walla nit ki dénk kenn walla mbooloom nit, ngir doxal ab cër ci ab diir ak ci wenn fànn. Ab nemmiku kon da cay am, walla ñu laaj ca këyitu nettalib jëf ja, ndax way-dénke mën a topp aminug pal gi. Palu sañ-sañu ndigal wuute na ak palu sañ-sañu teewal. Ñu ne ag pal, palu sañ-sañu teewal la, bu fekke ni ndaw yi mënuñu jote ndigali ñi leen fal, walla ñooñu mën leen folli.  Ittey neenal : Ittey neenal, pexe la mu pénc mi gànnaayoo ngir wone ñàkkug àndam ci pólitigu nguur gi, di ca fexe mu yenneeku. Ci doxalinu nguur yi nga xam ne kàttan gépp mbaa genn wàll gaa ngi ci yoxoy pénc mi, Ittey neenal day tekki doxalin wi pénc miy deme ngir sóoru nguur gi, di waral mu mën ko jañ ba mu yenneeku. Ci sañ-sañu Senegaal, xalaat boobu fàggu nañu ko ci dog 86, rëdd 3, 4 ak 5 bu Ndeyu sàrt yi. Ngir ñu mën koo nangu, fàww ñu won Ittey neenal bi lu mu néw-néew fukki dépite ci téemeer bu nekk.    Kujje gi : Ci baatub kujje, ñu ngi ciy joxoñ mbooleem làngi pólitig walla mbooloo yi bokkul ci këppe gi ci pénc mi, te di wujjeek moom. Ci pólitig, Kujje gi day ëmb mbooleem làngi pólitig ak mbooloo yiy xëccook dooley pólitig ji yor nguur gi. Ci palu sañ-sañu teewal (ànd ak pénc mu askan wi fal), kujje gi moo di mbooleem làngi pólitig yi bokkul ci këppe gi ci pénc mi, walla géewub farandoo bi yor nguur. Bu ko defee nag, day nekk ub wujj. Kujje giy biral kuuteem ak gis-gisam yuy sikkal jëfi nguur gi, Fénc bu am solo la ci wàllu demokaraasi buy bareel.  Joxekati ndigal(santaanekat yi): Joxekati ndigal walla santaanekat yi, dañuy santaane doxalug njot gi(koppar yiy dugg), sooke deppãas yi, di santaane peyoor gi. Ñooy joxe ndigal yiy soxal alal ak yëfi nguur geek kureli pegg yi, walla cig fésal, ñeel cémb yeek sanceefi woññaatu yi.  Pénc mi : Pénc mi, kurel la gu mën am sas yu bari: sasu xelalkatu kurelug doxal gi, sasu wotekatu yoon yi, ak sasu way-teewalug askan wi. Ci dégginam wi gën a yaatu tey jii, pénc mi day tekki mbooleem dépite yi falu tey sàmm teewaayu askan wi ci nguuri demokaraasi yi.  Yemoo gu janu : Gannaaw tànneefu yoon wi ñeel yemoo gu janu laata ñuy woteel dépite yi ci 3 fanu suweŋ 2007, toftal ag ndàqam ci kanamu kurelu àtte-yoonal gi (dogal N°97/2007–Afeer 1/C/2007) ndax ñàkk a dëppook Ndeyu sàrt yi (dog 7), yoon n° 2010-11 bu 28 me 2010 bi tànnaat nañu ko. Yoon woowuy sàkku yemoo gu janu diggante góor ak jigeen ci sanceef yi nga xam ne, ñépp walla ña ca ëpp dees leen di fal, wote nañ ko gannaaw cuppig yeesalu Ndeyu sàrt yi ci 13 ak 26 fani noowàmbar 2010 ca Asàmbale baak Senaa ba, ngir tàbbal ci benn dogal ñeel yemoo gu janu diggante góor ak jigeen, ci palug tànn yeek ci sasi tànn yi. Yeesal gu mag gi ci yoonu Senegaal ci wàllu yemoo gu janu gi mooy ne dafa gëttënu. Dog 1 ak 2 bu yoon N°2010-11 bu 28 me 2010 ñeel yemoo gu janu gi da ne: “Limi lawaxu yi dañu war a soloo ñaari awra yépp (góor ak jigeen), te bu fekkee ni doyob way-bokk ya dafa tool, Yemoo gu janu gi day nekk ci lim bu tóoladi bi sës rëkk ci moom. Limi lawaxu yi dañuy war a méngook yebu bii, lu ko moy, deesu leen nangu”.  Yoon wii, jéemant nañu ko ci woteb dépite yi woon ci 1er Sulet 2012, te mu feeñal teewaay bu takku ciy jigeen. Dale ci 22% (maanaam 33 dépite yi dépite) ci diiru paleefu 2007-2012, dayob jigeen ñiy dépite tey jii yégsi na ci 43,3% (maanaam 64 dépite ) ngir diiru paleefub 2012-2017.  Làngu pólitig Làngu pólitig, mbooloom nit la ñu bokk yenn njariñ yi, yenn xalaat yi, booloo cig kurel guy nisërlu ñu fal ko, mu yor nguur, di doxal menn mébatum pólitig, mbaa nasu bokk-moomee. Nisërug nguuru, moo wuutale làngi pólitig yeek yeneen mbootaay yi deme ni mboolooy ngëtën yi, kureli way-bokk-liggeey yeek sendikaa yi. Làngu pólitig mënees na ko jàppe ni kurel gu dajale ay way-bëgg-sa-réew yu bennoo ndax wenn falasifa, ak wenn xalaatinu bokk-moomeel, tax ñuy sàkk pexe yu ñu ko jëmmale, booleek nisërug dem bëreji, ngir jote ci nguur gi, doxal ko.Kon mbootaay guy nekk ci njariñal wenn xalaatin la.    Jëmmu xalam bu sañ-sañu pegg walla feddi-géew : Ñaari Jëmmi xalami sañ-sañu peg ñoo am: Jëmmu xalamu sañ-sañu feddi-géew bokk-alali doomi réew yi cémb yi nga xam ne, ci wàllu yoon, dañuy yaxantu mbootaayi bokk-njariñ yi  mbootaayi aada yi sendikaa yi fondasiyõo yi Jëmmu xalamu sañ-sañu pegg a ngiy dox ci sàrtu sañ-sañu caytum pegg. Jëmmu xalamu sañ-sañu feddi-géew nag, mu ngiy dox ci sàrtu sañ-sañu caytum feddi-géew. Jëmmu xalam a ngiy dégtoo ni mbooloom nit walla mbooloom alal mu nekk ci jëmmu làmb-daj mbaa jëmmu yoon (di jëmm ju làmb-dajadiku). Ndegam nag du jëmm ju làmb-daju, jëmmu làmb-dajadikoom jooju ngi ñuy jot gannaaw ba ñu matale lenn ciy sàrt. Bu fekke ni jëmmu yoon daa mbindarewu ci kanamu jëmm yi làmb-daju, demewu ni ci jëmmi xalam yi, rawatina, bu fekkee ni jëmm jooju dañu ko dénk mbooloom nit.  Pólitigi pegg Pólitigi pegg (walla feemu pegg) yi ñu ngi leen di dégge ni mbooloom yëngu-yëngu yu lëkkaloo yu ñuy doxal, caa nisër a jote ag cuppiku, walla dollikuy nekkin sàngam. Pólitigi pegg yi, feem la wu ay sanceef mbaa bànqaasi peggi caytu di doxal, mu ànd ak ay mbell (nit, xaalis ak ay jumtuwaay), ngir jëf jëmale ciw nekkin wu sax, mbaa wu ne këtt ne jonn te ràññeeku (meññantal,wér-gu-yaram, njaboot, dëkkuwaay, liggeey, njàngum tàggat, gëstu, sasu pegg, jafe-jafe, wàññiku), ngir jote ciy nisër yu ñu takkoon ca njalbeen (yemoo, njubub yoon, wér gu yaramu askan, pasinuw nekkin wu jag, saafara jafe jafe yeek néewtey alalu nafa gi) te nga xam ne, natt gaa nga ñuy def ci cëslaayal xamteef yu deme ni baaxaay ak xereñteefu méngook jamonoom.  Kurelu yoonal Kurelu yoonal gi, moo di benn ci ñetti xeri sanceefi askan wu ànd ak jamono, ànd ak Nguur (kurelug doxal) gi, ak pénci àtte yi (kurelug àtte-yoon). Kurelu yoonal gee ngi sàlloo fent ay yoon: mébat yi dañu leen di teg, weccee ciy xalaat, te lee-leeg ay kureli yoon càmbar leen. Mébat yi, cig njeexital, dañu leen di wote.  Ci anam yi ëpp, mébat yi dañu leen dëggal, dogal seenug nekk ca kurelug doxal ga, laata ñuy nekk ay yoon.  Ci jamonoy demokaraasi ju jamonowu jii, Kurelu yoonal gaa ngiy jëmmoo péncum ndawi réew. Moom mii, mu ngi sàlloo bind ak sos yoon, waaye nag it, càmbar jëfi nguur gi.   Njiitu péncum dépite yi: Njiitu pénc mi, dañu koy fal ci njëlbeenug paleef gi, mook yeneen way-bokki péncum dépite yi. Day falu ci tànn-bennal, ci raw-gàddug tànn yi ñu wéral. Falu ci tànneefug dépite yi, njiitu pénc mi mooy jiite weccantey xalaati pénc mi, di tëral liggeeyi pénc mi. Li ci ëpp, day doxal ànd ceek yeneen dépite yi, njiiti kurel yeek njiiti mbooloo yi.    Njiitu mbooloom dépite: Njiiti mbooloom dépite yi, ay way-bokk lañu ci ndajem njiit yi, di bokke noonu ci tërub nasu yëngu-yënguy bés bi ak matumaay yi ci war.  Mbooloom dépite yi tamit, mbootaayi dépite yuy daje lañu, ngir seen tànneef ci wàllu pólitig ci benn néegu pénc. Njiitu dépite yi am nañuy xéewal ci doxalinu pénc mi.  Doxinu tànn : Baati «doxinuw tànn», day dégtal ci aada, mbooleem pexe yi war ngir ab wote jaar yoon. Ñetti pàcc yu mag la ëmb: pàccub lu-jiitu-tànn, pàccub tànn bi ci boppam, ak pàccub gannaaw-tànn bi. Pàccub lu-jiitu-tànn day dajale ndefarum kàrti wote yi, taataan kàdduy biraley lawax yi, ak doxal yeglewub tànn gi. Tànn gi day dajale cim misaal, woteb falaakoon yi, woññub tànn yi, yégleendig njeexital bi, yégleb njeexital bi mujj (ci baatu kilifa gi ko yelloo). Pàccub gannaaw-tànn bi, lu ci ëpp, day ittewoo xayma doxalinu wote bi ak saytu féewaloo yiy faral di am, di suuxat ab déggoo ci diggante aji-jëfi pólitig yi.  Mébatu yoon : Mébatu yoon, xët wu fas yéenee nekk aw yoon tey bawoo ci nguur la. Gannaaw bi ñu ko tànnee ci ndiisoom jawriñ yi ba nuppi, dañu koy jébbal pénc mi ngir mu wote ko. Mébatu yoon nag, wuute naak Xelal-yoon bi nga xam ne, mu ngi bawoo ci benn, mbaa dépite yu bari.   Taxawalu yoon Xaatimu Njiitu réew mi mooy tax aw yoon di jëfu gannaaw bi ko Pénc mi wotee ba nuppi, fekk Péncum ndiisoob ndeyu sàrti réew mi joxe ci xalaatam.Yoon wu ñu taxawal, dañu koy siiwal ci xibaarukaayu nguur gi. Mooy jëfu darajaal ji Njiitu réew miy def ngir biral ne, nemmeeku na ni, aw yoon wotees na ko ca Péncum dépite ya. Ni mu ciy tege xaatimam, noonu lay taxe njëfeem yoon woowu di warteef. Dooley Njiitu réew joojule, tënkees na ko ci dog 73 bu Ndeyu sàrt yi, ak dog 82 bu sàrtu biir Péncum dépite yi.   Xelal-yoon: Xelal-yoon aw xët la wu benn mbaa dépite yu bari  di xaatim te fas yéenee mu nekk aw yoon, bu fekke ni bind nañu ko ci tënkum xibaari yëngu-yënguy bés bi, te Pénc mi tànn ko.  Saytukati alal Saytukati alal yi, ci njiiteef ak toppug Biro bi lañuy dox, ñooy  yor mbiri koppar yi, jumtuwaay yeek caytug pénc mi. Benn deppãas bu bees mëneesu koo def, te àndul ak seen xalaat.  Laaju mbind : Doxalin wu yomb la wuy may dépite yi ñuy mën di amal ay laaj ci mbir sàngam, jëmale ci Nguur gi. Laaji mbind yi, ñu ngi leen di def, sukkandiku ciy ñaxtu walla jafe-jafe yu dépite yi nangoo ci mbootaay yi, sendikaa liggeeykat yi, ndawi bokk-moomeel yi, mbaa ciy benn-benni nit. Mën nañu jëm ci mbir yu soxal askan wépp walla ab gox. Soloy jagle googoo ngi tënku ci dog 95 bu sàrtu biir Péncum dépite yi.   Laaju kàddu : Laaji kàddu yi, ay laaj la yu benn dépitey def jëmale ci jenn jawriñ. Looloo aaye bépp laaju mbooloo, rawatina bu benn njiitu kurel mën a def ci turu menn mbooloom pólitig, walla ci turu kurelug wéyal. Dañuy tënku cim mbind te yem ci fénc yi ci am solo ngir nànditey laaj bi.  Laaju gaaral : Laaju gaaral, walla ndelloom ngaar, pexe la muy bëgg bépp jafe-jafey yoon bu fés nekk lu ñuy jëkk a saafaraa ci biir pénc mi ko yelloo, laata ñu koy jébbal meneen pénc mu cay àtte. Mën na doon lu xaali (àttekat) biy bëggal boppam (cig coobareem) walla kenn ci way-àttewu yi di ko ko diis.  Ŋunkum tànn : Ŋunkum tànn moo di limub baat yi war ngir mën a am benn toogu ci wotey dépite yi, walla yoy ndiisoom dëkku taax, añs. Ñu ngi koy am bu ñu séddale limub tànn yi ñu wéral ak limub toogu bi ñu war a joxe ci gox bi. Limub toogu bi ñuy jox kenn ku nekk a ngiy am bu ñu séddalee mbooleseen baat yeek ŋunkum tànn bi.                                                                                                       Njote gi (ndugal mi) : Njote gi walla ndugal mi, moo di dayoob koppar bi ñu jot ba dugal ko ci kees gi, gannaaw am pexe. Ndugalum pegg yaa ngi soloo mbooleem galag ak juuti yi Nguur di jël.   Leeralug caytuwin : Leeralug caytu, moo di jëfe warugaru leeral caytuwin, maanaam xamle, firndeel ak wéral caytuy alal. Leeralug caytuwin moo gën a yaatu caytuwu gi : yemul rekk ci caytuwu gi, da cee boole yeneeni jëf yuy leeral ak a mottali caytuwu gi.  Ngoreef : Ngoreef nekk na baat bu yaatu te ëmb déggin yu bari te wuute ciy dayo, ñu di ko jëfandikoo ci anam yu wuute. Ñenn ñi dañu ci gis pexe muy tax ba nit ñi ak kurel (mbootaay) yi nekk ay aji-gàllu ;  ñeneen gise ko ni xalaatin wuy junj njëfe ak ndoxalum sàrt yeek mbaax yi. Ci dégg-déggu demokaraasi, Ngoreef  a ngiy tekki ne, képp nit kuy liggeey ci bërëbu pegg walla muy liggeey ci sanceef, daa war a toontu ciy jëfam (wax ni mu saytoo ndénkaane yi) ci wàllu pólitig, caytu ak ciy koppar.   Sàrtu Biir : Sàrtu Biir Péncum dépite yi moo takk mbooleem sàrt yi mën a jëfu ngir tëralin ak doxalinu Péncum dépite yi, ngir doxalinu paleef gi, njëfe, topp ak caytug paleef.  Repiblig : Repiblig, nguurug pólitig la goo xam ne, cëri njiitu nguur gi du lu ñuy donn, waaye day bawoo cib wote. Repiblig doxalinu nguur la gu safaanook nguuru ndono (aada). Xeetu nguur la goo xam ne, ci biiram, ñiy jiite ñépp askan wee leen di fal, walla boog, lenn ca ñoom. Moo di nguurug askan wi, ci askan wi, ngir askan wi. Woteb raw-gàddu benn sumb : Woteb raw-gàddu benn sumb day tax ñu mën a jox benn mbaa toogu yu bari lawax walla lim bi am li ëpp ci baati tànn.Wuute ciy anam,  ak këpp (walla ëppeef) gi mën a nekk rawug ëpp genn wàll, mbaa raw-gàddu. Wote bi mën na nekk benn sumb, walla ñaari sumb. Ci anam bii mujj, bu fekkee ne rawug ëpp genn wàll gi amul ci sumb bi jëkk, dañuy amal ñaareelu sumb bi ci anam yi ñu ko waajale. Ñaareelu sumb bi day tax làng yi mën di amal ay mànkoo ak seeni farandoo ngir am ay ndaw ci bërab yi ñu am doole, ci kaw weccooy baat yu ñuy jote feneen. Wote raw-gàddu benn sumb a ngi ñuy defe ci bërab bu ñuy tudde goxub tànn.  Tànnu cëralaate : Tànnu cëralaate day tax ñuy mën di fexe ba ndaw yi (depite, way-diisooy dëkki taax yi, añs) feeñal ni mu gën a yaatoo lii di kuutey xalaati wotekat yi. Anamu wote la buy nisërloo jox làngug pólitig gu ci nekk ab lim ciy toogu yuy tollook mbooleseen baati tànn yi mu am yépp cib gox sàngam. Lim bu ci nekk, day defar xëtum lawax yiy tànnlu ci wote bi. Toogu yi ñu ngi leen di joxe làng yi ci pexem séddale limub baat yi yu am ak ŋunkum wote bi. Toogu yi des ñu ngi leen séddalee ci anam bu ñu tëraloon.  Jataayu mbooleseen : Jataayu mbooleseen day wund ndaje yiy am ci ëttu Péncum dépite yi. Jamonoy jël dogal yu am solo la ci Paleef gi, jëmale ci mbooleem i laaj (itte, soxla) yu ñu leen jébbal, ngir ñu settantal leen.  Jataay : Mooy jamono ji Pénc mi di daje ci jataayub pegg matal-sañ-sañ, bu dee ndajeem aada, walla ittey waxtaanu bés yu fés, yu jar ñu woo leen ci ndajem jamono. Jataay day tekki jamono ji Paleef giy daje ngir weccantey xalaat, taxawal ay yoon. Wuute naak Paleef giy wund diir bi xaajale njëlbeenu liggeeyi ndawi askan wi gannaaw ba ñu leen falee, ak bi ñuy jeexal. Diirub Paleef bu jaar yoon juroomi at la, bu ñu ko tasul.  Ndajem matal-sañ-sañ: Ndajem matal-sañ-sañ wuute naak ndajem  jamono, ndaxte ab wootem a ngi sukkandiku rekk cib dogal walla jenn jëf, fekk benn woote bu fés yelloowu ca laaj. Gannaaw loolu, ndaje mu ni mel, mën na am ci diirub ndajem jamono. Ndajey matal-sañ-sañ yaa ngi sàrtoo xew-xew bu fés bu ndeyu sàrt yi fàggu ba nuppi, te benn woote bu fés duñu ko fa laaj. Paleef gaa ngiy amal ndaje matalsañ-sañam ci kaw sàrt yu ràññiku. Misaal: Ci diirub njëfeem kàttan yu fés yi njiitu réew mi yelloo doxal; Ngir déglu bataaxalub njiitu réew mi, fekk paleef gi nekkuloon cim ndaje; Ngir yombal njëfeem lenn ciy matuwaayi ndeyu sàrt yi: biraleb pólitigug yaatal, yabug ngàlluy nguur gi ciw nas, santaaneb ngànt, añs.  Ndajeem aada: Ndajey aada yi, ay jamono lañu yu Paleef giy toog te amul benn sabab bu am solo mbaa ab woote bu fés, waaye ndaxte Ndeyu sàrt yee ko digle, booleek yoon fàggu na ko. Diggantey ndajey aada yi lañuy tudde « Bërug Paleef gi » Ndajem jamono : Ndajey jamono yi mën nañu am ci diggante ñaari ndajey aada. Dañuy am ci dagaanug Jawriñ ji jëkk, walla ci genn wàllug way-bokki Pénc mi (dog 5 bu Sàrtu biir).Dogalu njiitu réew mee koy ubbi, moo koy téj.  Ndesum xaalisu cëslaay : Mooy ndes mu beddi may ak meññantal yi ñu defe ak alal ju jóge bitim réew te ñu dugal ko ci Meññeefu Biir Ñumm (Pee-ii-Bee) gi.Day tax ñuy mën di natt mën-nekkug pólitigu koppar bi.  Ndesum xaalisu mbooleseen: Mooy kuute gi nekk ci diggante njoteg (ndugalug) Nguur gi (bu ci peyug bor yi mu leb bokkul) ak li mu ci deppãase.  Bu ndes moomu ëppe aajo yi, ñu ne ag ëppeef la; bu dee safaan ba, ñu ne ag néewteef la.  Woteb ñépp jaaraleedi walla jaarale : Woteb ñépp pexe la tax aw askan mën a fal benn walla way-teewal yu bari. Sañ-sañu wote, mayees na bépp way-bëgg-sa-réew, ci anam bu amul xejj ak seen. Woteb ñépp jaaraleedi, mooy tax ñuy mën di fal ci anam bu jubu kenn nit ku deme ni Njiitu réew mi. Fekk na woteb ñépp jaarale moom, pexe la muy tax ñuy fal ndaw yu bari yuy falaat keneen walla ñeneen ci seen biir, te deme ni woteb jawriñi taax yi. Woteb ñépp jaarale, wote la boo xam ne, way-falu  yi genn kurelug dox-diggantee leen di fal, ñu di ko woowe “Néegub Pal”, fekk ay way-bokkam (falaakoon yu mag yi) ci seen bopp, dañu leen a fal.  Juuti : Galag gu ñuy jox ñguur la, méngook péetale bu fés (galagu biir gi ci màcceefi petorol bi, cim misaal, juuti bu ràññeeku bu ñu jagleel màcceef yooyule la).  Leeraange : Ci mbirum pólitig walla koom, leeraangee ngi jëm ci xam-xamu dogal yeek seeni sabab, anam yi ñu leen jële, ci njég dégg yi mébat yi jar, ci mbirum kaaraange gi ndax ab yëngu-yëngu walla menn mébat, ci njoteefug xibaar yi, añs. Leeraange,  mbir la mu bokk ci li askan yiy sàkku ci way-gàlluy pólitig yeek yu koom yi. Ndëkkum ñooñule, moo di xam li ñu war a siiwal ak lu ñu warul mbaa mënul siiwal. Ci way-bëgg-sa-réew bi, jafe-jafe baa ngi ci xam ndax xibaar bi mu jot lu dëggu la, te méngook li am (li nekk).  Nafag pegg : Nafag pegg gi, feykati galag (lempo) yi miin nañu ko, ndax fa la ñuy jébbalee galag yi ñu téq ci seeni am-am ak seeni alamaan. Amul jëmmu yoonu xàjjaloob Nguur, ndax fey say galag ca nafag pegg ga, moo di fay ko Nguur.  Tofoy njiit : Tofoy njiit yi ñooy kuutlaay ak way-jàppaley Njiit li. Dañuy book ak moom ngàllu ak liggeeyu njiiteef gi. Bu njiit li amee ngànt, tofoom a koy wuutu ci fànnay sasam yépp.  Tànn (wote) :  Wote, aw doxalin la wuy jëme ci njëlum dogalu bokk-moomeel cib diir sàngam. Ngir ñaaxe ci njëlum dogal yi, benn pàccu weccantey xalaat walla yeyante dina tax ñuy joxe ay lay, balaa wote bee am. Wote day jéem a daganal njëlum dogal mi, di wone ni, du coobarey kenn nit ku beddeeku (waaye coobarey mbooloo la). Tànn bi daa bokk ciw doxin wu ñu naan ab tànn walla ab wote. « Tànnal samay njàngale mu gënal la xaalis,te xam-xam gënal la wurus, buy ngalam sax;ndaxte xel moo gën fuuf ay per,moo ëpp maanaa lépp ak lu loola jafe jafe. » Ki la Sàkk a ko wax (Léebu ya 8:10-11)Ndax mës ngaa jàng téere bi gëna siiw ci àddina, di Biibal bi ? Moo nettali démb, tey ak ëllëgu doom Aadama. Boo ko bëggee jàng ci njalbéen ga ba njeexte la, 70 waxtu lay laaj. Waaye téere su tuut sii moom dafay tënk nettali bu doy waar bi ci Biibal bi te mën nga ko jàng ci benn waxtu rekk.Ndax xam nga sa cosaan bu baax ?  1. Nan la say waajur tudd ? (2 lañu)Say maam nag, nan lañu tudd ? (4 lañu)Say maamaat nag ñoom, nan lañu tudd ? (8 lañu)Soo delloo ba ci fukkeelu maam ya, ndax dinga xam nan lañu tudd ? (512 lañuy doon !)Su ñu la mayoon sax wurusu àddina sépp, ndax dina tax nga mën a wax sa turi maam ba ca fukkeelu maas ga ? Yaakaruma ko de ! Lu ko waral ? Ndaxte xabaar yooyu jëm ci sa maamaat yooyu bindeesu ko.Seetal nag weneen wàll wi gëna yàgg ci sa cosaan, di wàll wi ëpp solo wurus ak xaalisu àddina sépp.Sa maam yu jëkk ya. Loo ci xam ?Su amul woon benn nettali bu ñu bind ci seen cosaan, kon doo mëna xam fa nga soqikoo. Kon doo xam lu tax nga nekk fii. Waaye sant bu wér ndax mbind mu mel noonu am na.Ndax xam nga lu ñu ci bind ?Laaj ak tontTéere bi ñuy tudde Biibal bu Sell bi*, yemul rekk ci nekk téere bi ñu gëna tekki ci àddina, waaye itam dafa nekk mbind mi gëna aaru ci téere yu jëkk yaa jëkk. Bibal bi di wax ne mooy Kàddug Yàlla, ñaari xaaj la :Kóllëre gu jëkk ga (Tawreet, Sabóor, añs.) – Mébétu YàllaKóllëre gu bees gi (Linjiil, añs.) – Mébétu Yàlla gi ñu matalNan lees mëna xame ne mbind yooyu ñoo di waxu Yàlla dëgg ?Mënees na ko xam ndax firnde yi ci nekk amul ci beneen téere. Ci misaal :Lépp a déggoo. Mbind mu Sell mi ñi ko bind nekk nañu ay yonent yu bare ci diirub 1500 at, te loolu terewul, mu doon xabaar bu amul juuyoo. Loolu nag Bindkat buy dund te jamono tënku ko rekk a ko mënoona sol ci xeli ña yoroon xalima ya di bind.Nettali bi. Benn doom Aadama mënul woon xalaat nettali bu doye nii waar. Xaaj yépp dañu lëkkaloo bu ci nekk ak moroom ma. Téere bi dafay tontu ci laaj yu mag yi ñuy laaj sunu bopp, di maye yaakaar tey soppi ay dund.Ay téeméeri téeméeri waxi yonent yu am. Yàlla rekk moo di ki mëna feeñal liy xew ëllëg laata loola di agsi.* Baatu Biibal mu ngi jóge ci baatu gereg bi di Biblia te di tekki téere walla kàggu.Nettali biSa cosaan a nga tàmbalee ca Yàlla. Nit ñi mën nañoo am ay xalaat    yu bare ci lu jëm ci sa cosaanu maamaat, waaye téereb Njàlbéen gi mooy nettalib Ki fekkewoon lépp ca ndoorte la.« Ca njàlbéen ga, Yàlla sàkkoon na asamaan ak suuf. » (Njàlbéen gi 1.1, Tawreet)Ndax Yàlla am na ? Càkkéefam gi moo di tontu tont lu leer ci laab bile :« Moo wékk suuf ci jaww ji. » (yonent Yàlla Ayóoba 26.7)  « Jaww ji dafay biral jëfi loxoom. » (yonent Yàlla Dawuda, Sabóor 19.2)Ndegam nu ngiy wax waxi loxo, xoolal say yos. Ana ban liggéeykat bu xareñ moo mënoon a sàkk jumtukaay yu ni mel bu dul Moom ?  Te lu nu mëna wax xel mi mëna sàkk benn « cellule » buy dund ak ay milyoni céram yu am njariñ ? Kan moo mëna ràbb ay pàcc yu bët mënta gis mu am guddaayu ñaari meetar di ay milyaari caabi yi nekk ci saw yaram ?« Aji Sax ji … yaw la … yaw mi ma ràbb ci sama biiru ndey. Maa ngi lay sant ci li nga ma def may mbindéef mu kéemaane ! » (Sabóor 139.1,13-14)Ndoorte liKan mooy Yàlla ? Moo di xalaatkat bi te di Sàkk-kat bu sax, bi sàkk àddina.  Amul fu mu tàmbalee ak fu mu yem. Moo di « Baayu xel yi » (Yawut ya 12.9) moo sàkk malaaka yi ak sa maam yu jëkk ya, fii ci kaw suuf ngir ñu xam ko, bëgg ko, di ko jaamu ak di ko liggéeyal ba fàww. Yàlla KENN LA, wànte mën na fu nekk mu teew fa. Turam mooy Aji Sax ji, ki mënal lépp boppam. Su fekkee sax nag soxlawul dara, dafa bëgg ñu xam ko, bëgg ko. Mooy Aji Kàttan ji ki nga xam ne, ci Kàddoom ak Xelam, la jaare amal àddina.« Ca njàlbéen ga Yàlla sàkk na asamaan ak suuf.  Suuf nag da ne muluη, ne wéyëη, lëndëm gi muur déndu ndox yi te Xelum Yàlla yiir ndox mi, mel ni picc muy dayaarlu. Noonu Yàlla ne: Na leer gi nekk, leer gi daldi am. Yàlla gis ne, leer gi lu baax la, mu xàjjale leer gi ak lëndëm gi» (Njàlbéeen ga 1.1-4) Bés ba jëkk, bi Yàlla di sàkk àddina, ndamu Yàlla moo leeraloon foofa. « Yàlla Leer la … te genn lëndëm nekkul ci moom. Su nu waxee ne, bokk nanu ci moom, tey dox ci lëndëm gi, danuy fen ci sunuy wax ak sunuy jëf. » (1 Yowaana 1.5-6) Ki la Sàkk, ku mat la. Amul kenn ku mëna dëkk ci teewaayam lu moy mbindéeef yu mat.       « Dafa sell, Aji Sax ji, sunu Yàlla ! » (Sabóor 99.9)Ki la sàkk Ci juróom-benni fan la Yàlla miy leer sàkk jaww ji, suuf si, weer wi, biddéew yi, jën yi, picc yi, gunóor yi ak bàyyima yi. Ndaw àddina su kéemaane !  Su fekkoon ne saytu nañu ko ni mu warewoon, suuf si du ñàkk mukk yëf yu neex. Kon dina doon nekk dëkkuwaay bi gën ci doom Aadama yi.« Noonu Yàlla ne : Nanu bind nit ci sunu melokaan ak ci sunu* misaal, mu yilif … suuf sépp … Yàlla sàkk nit ci melokaanam; ci melokaanu Yàlla la ko sàkk, mu sàkk leen góor ak jigéen. » (Njàlbéeen ga 1.26-27)Nit dees ko sàkk mu wuuteek bàyyima ngir mu fésal melokaanu Ki ko sàkk. Yàlla dafa ko may ruu guy sax ba fàww, xel mu ñaw, ay yëg-yëg yu xóot, te it may na ko mu mëna tànn mbir yiy sax dàkk. Yàlla bëggul woona am ay masin. Dafa bëggoon say maam, Aadama ak Awa, suuxat seen diggante ñoom ñaar waaye itam seen diggante ak Yàlla. Loolu it la bëgg ci yaw.      « Yàlla Aji mbëggeel la. » (1 Yowaana 4.8)Sa maam yu jëkk* Su fekkee ne Yàlla kenn la, lu tax mu ne : « NANU bind nit ci SUNU melokaan ak ci SUNU misaal » ? Li tax mooy ni mu nekke kenn moo kéemaane. Ci Mbind mu sell mi, baatu yawut bi ñu jëfëndikoo ngir wax ‘Yàlla’ moo di Éloyim, mu di aw tur ci bareel, te baat bi ñu jëfëndikoo ngir ‘benn’ di echad, muy tekki lu nekk benn te def ay wàll. Lu jiitu Yàlla di sàkk malaaka yi ak nit ñi, fekk na Yàlla amoon mbégte ci diggante bu mu amoon ak boppam, ak Kàddoom, ak Xelam mu Sell mi. «Yàlla ku màgg la, waaye tële nanu ci xam màggaayam … »  (yonent Yàlla Ayóoba 36.26)Ca ndoorte la, Yàlla ak nit ay xarit lañu woon. Wànte Yàlla daldi leen nattu ci seen xaritoo googu ngir may Aadama ak Awa pexem xóotal seen diggante ak Ki leen sàkk, ci ñu wóolu ko te déggal ko. Kon laata sax muy sàkk Awa, Aji Sax ji tegoon na Aadama ci tool bu mucc ayib, ak mbir yu neex lool ci gis ak ci dégg, ay bàyyima yu amul fenn ak garabi meññeef yu Aadama mëna jëfëndikoo – ba mu des benn.« Yàlla Aji Sax ji sant Aadama ne ko: Mën ngaa lekk ci bépp garabu tool, waaye bul lekk ci garabu xam lu baax ak lu bon, ndaxte bés boo ci lekkee, keroog fàww nga dee. » (Njàlbéen ga 2.16-17)Luy xew su ñàkkee dégg benn ndigalu Yàlla bi mu ko joxoon kepp ?Ndax Yàlla dafa waxoon Aadama ne bu lekkee ci doomu garab gi dafa wara ñaan/julli, woor, sàkk sarax/génne asaka, teewe ay ndajey diine, def jëf yu baax, ak ñoom seen ngir far jëf yu bon yi te yaakaar a jot yërmande Yàlla ?  Ndax loolu la ko Yàlla wax ?  Déedéet !Yàlla dafa wax Aadama ne ko BÀKKAAR dees  koy daan ak DEE. Biibal bi dafay tudde loolu  « yoonu bàkkaar ak dee. » (Room 8.2)Yoonu bàkkaar ak deeYoon boobu, di bi Yàlla jëkk a teg, lu am solo la nga xam ko, ngir gëna mëna xam sa cosaan – démb, tey ak liy ñëw.Bàkkaar (jàdd yoonu Yàlla) dafay indi ag tàqalikoo gu ëmb ñetti pàcc :1. Deewu baatin – mooy tàqalikook xelum nit ak Yàlla.2. Deewu yaram – mooy tàqalikook ruu ak yaram wi.3. Dee ba abadan – mooy nit tàqalikook Yàlla ba fàww dem « safara su dul fey, si ñu sàkkal Seytaane ak ay malaakaam. » (Macë 25.41)Ni dee mel mënees na ko misaal ak caru garab. Boo daggee caru garab, mën na niru luy dund ba tey, waaye ci dëgg dafa « dee » ndaxte tàqalikoo na ak la ko doon dundal.Yàlla àrtuwoon na Adama ne ko bàkkaar dafa koy tàqale ak Ki ko sàkk, di Ki  koy dundal. Yàlla ju mat te sell,  du sofental bàkkaar.Lu dee di tekkiTànn biGannaaw ba mu sàkkee jigéen ju taaru ci faaru Aadama jébbal ko ko, muy soxnaam, « Yàlla dafa gis lépp li mu def, fekk lépp a baax lool … Góor ak jabaram, ñoom ñaar ñépp, yaramu neen lañu defoon, te amuñu ci kersa. » (Njàlbéen gi 1.31; 2.25) Xalaatal ci àddina bu mat, ñaari way-dencante yu mat dëkk ci, ñuy màgg ci diggante bu neex ak Ki leen sàkk te Moom it di ku mat sëkk. Noonu la woon ca ndoorte la.      Ana lan moo xewoon ba loolu yàqu ?B enn bés, bi Aadama ak Awa nekkee ci wetu garab gi ñu leen aaye woon, Seytaane* dafa leen feeñu ci bindu jaan. Mu ne Awa : « Ndax Yàlla wax na bu wóor ne : Buleen lekk ci genn garab ci tool bi ?  Seytaane dafa bëggoona xel-ñaarloo Awa ci lu jëm ci li Yàlla wax ba tax mu ne ko : « Mukk ! Dungeen dee ; waaye Yàlla xam na ne, bés bu ngeen ci lekkee, seeni bët dinañu ubbiku, te dingeen mel ni Yàlla, xam lu baax ak lu bon. » (Njàlbéen gi 3.1,4-5)Seetlul fii ne Seytaane dafa jaxase njuumte ak dëgg. Am na léebu araab bu naan :  « Moytuleen ! Am na fenkat yuy wax dëgg ! » Seytaane, naxekat bu mag bi, fenoon na bi mu naan : « Mukk ! Dungeen dee » te waxoon na dëgg ci li mu ne : « dingeen xam lu baax ak lu bon. » Waaye waxul dara ci lu jëm ci mbir yu bon ya wara topp ci def bàkkaar.* Seytaane (liy tekki noon) bu jëkk, malaaka la woon, ñu dàq ko asamaan gannaaw ba mu jéemee jaamulu boppam yeneen malaaka ya, teg fale Yàlla. Malaaka ya toppoon Seytaane cig fippoom ñoom lañuy tudde rab yu bon yi.Booba nag waxtuw tànn ki nga bëgga topp jotoon na ci Aadama ak Awa.   Topp waxu Yàlla ?   …walla waxu Seytaane ? Waaye ndeysaan ñu tànn topp waxu Seytaane, ñu daldi lekk ca doomu garab, ga ñu leen terewoon.« Seeni bët daldi ubbiku, ñu xam ne, def nañu yaramu neen.  Ñu daldi ràbb xobi garabu figg, laxas ko ci seen ndigg. Gannaaw loolu ñu dégg tànki Yàlla Aji Sax, jiy doxantu ca tool ba, bi ker gi seddee, ñuy fexee nëbbu Yàlla ca biir garabi tool ba. Waaye Yàlla Aji Sax ji woo Aadama ne ko : Ana nga ? Mu tontu : Dégg naa say tànk ci tool bi, te ragal naa, ndax damaa def yaramu neen, ma daldi nëbbu. » (Njàlbéen gi 3.7-10)Lu waral rus ak ragal ?Dañu bàkkaaroon. Xaritoo gu neex ga nekkoon  seen digganteek Ki leen sàkk, nekkatul.Bàkkaar ak rusBala Aadama ak Awa di bàkkaar, matug Yàlla ak ndamam moo leen wëroon.    Ñu ngi nekkoon ci jàmm ci biir teewaayu Yàlla bu ànd ak ndam, moom mi doon ñëw ca tool ba di jokkoo ak ñoom. Waaye ba ñu déggadilee Yàlla, dañu daldi  ñàkk jàmm ci teewaayu Yàlla, te du rekk ndax seen yaramu neen ci wàllu saayir, waaye tamit ndax seen yaramu neen ci wàllu baatin.Bala ñuy moy, Aadama ak Awa Yàlla rekk a leen soxaloon, donte sax ñu defoon yaramu neen, « amuñu ci kersa. » (Njàlbéen gi 2.25) Waaye léegi, seen bopp a leen soxal te ñu yëg seen ñàkka sell fa kanam Yàlla. Noonu, ñu daldi matadi. Ñoom bëggatuñu woon nekk ci teewaayu Yàlla bu sell bi. Ni ay mbóot di dawe, di nëbbatu leeru làmp, Aadama ak Awa itam « lëndëm gi lañu taamu ndax seeni jëf yu bon. » (Yowaana 3.19) Yàlla ku ñàkk sikk la, te mat te sell mënul dékku bàkkaar. Aadama ak Awa xamoon nañu ko. Yaw nag ndax xam nga ko ? Ci Yàlla bàkkaar dafa xasaw ni méddum mbaam xuux mel ci yaw, su nekkoon ci sa biir kër. Looloo tax Mbind mu sell mi ne : « Aji Sax ji Boroom Kaaraange yi dafa sell, sell, sell ! » (yonent Yàlla Esayi 6.3)Yàlla ju SellAy bàkkaarkat yu ñàkk dooleBi nga xamee ne sunu maam yooyu bàkkaar nañu, dañu daldi mel ni bànqaasu garab bu ñu dagg. Ñu tàqalikoo ak Yàlla, fa seen Dund Soqikoo. Ni bànqaas bu ñu dagg, yaramu Aadama ak Awa tàmbaliwoon di dee. Su leen Yàlla wallusiwul woon, ñu ngi jàkkaarloowoon ak tàqalikoo ba fàww ak Yàlla ca « déegu safara sa » (Peeñu ba 20.14-15). Foofa la ruu yi bàkkaar wara nekk ba fàww, te amuñu jenn yaakaaru génn fa. Aadama ak Awa doonoon nañu ay bàkkaarkat te mënuñu woon saafara seen jafe-jafe boobu. Waaye duwoon loolu rekk.Ndegam Aadama moo doon kilifag képp ku soqikoo ci moom, bàkkaaram dafay laal askanam wépp. Ni xob wu nekk ci caru garab wi ñu dagg di ame jafe-jafe, noonu itam la nit ku nekk ku bokk ci njabootu Aadama di ame jafe-jafe. Nun ñépp ay bàkkaarkat lanu te dinanu dee nun ñépp.« …bàkkaar ci kenn nit la jaar, dugg ci àddina, indaale fi dee, te dee daldi law ci nit ñépp, ndaxte ñépp a bàkkaar. » (Room 5.12)Bàkkaar la de, du kaanseer, du xiif, du yëngu-yënguy suuf, du xare, du bomb bi gëna bon te mëna yàq lu bare ci àddina. Musiba mi gëna bon mooy bàkkaar.Bàkkaar moo fi indi toroxte. Sunu maam yu jëkk ya ak seeni sët ñoo wara jànkonte kon ak ay coono ak ay metit, ay dég, xiif, wopp, màggat ak dee.Ñu bare ci nun dem nanu ba tàmm metit yooyu tegoo ko, mu mel ni lu jaadu ci dund gi. Waaye ndax lu jaadu la jigéen di wasin boole ci metit wu tar ?             … ci garabu ‘rose’ ak ni mu taaroo ak ni mu xeeñe muy ànd ak i dég ?                                …  ci nit, ki ñu sàkk ci melokaanu Yàlla mu dee ñu war ko àtte ? Mbir yooyu gënuñu jaadu ci àddina sii ni céri yaram yu ànd ak feebaru kaanseer ci nit ku wér.Xabaar bu neex bi moo di, ca ndoorte la, Ki nu sàkk amoon pexem wallusi nu. Bés bi bàkkaar tàbbee ci doom Aadama yàq ko, la Yàlla won Aadama ak Awa as lëf ci pexeem. Ci jamonoom, Yàlla dina fi yónnee ab Musalkat, mu soqikoo ci askanu jigéen (Njàlbéen gi 3.15), mu indi pexe mi Aadama ak Awa ak seeni sët mënoona ame wall ci Seytaane, ci bàkkaar,  ci dee ak safara.  Xettalikat boobu dees na ko xame ci Almasi bi, Ki Yàlla tànn.Toroxte gi ak pexe miGannaaw gi, ci yërmandeem ak njubteem, Yàlla def lenn lu ràññeeku ngir ñi doon sooga fippu ba déggadil ko.« Yàlla Aji Sax ji defaral Aadama ak jabaram ay yérey der, solal leen ko. » (Njàlbéen gi 3.21)Aadama ak Awa jéemoon nañu nëbb seen bàkkaar ak seen gàcce ak ay xobi garab. Waaye Yàlla nanguwul woon seen pexey bopp ya ñu doon def ngir neex ko. Li Mu def moo di rendi ay bàyyima te jël der ya wodde ko Aadama ak Awa.Ndeysaan, bàyyima yu deful dara ñoo dee ndax bàkkaaru Aadama ak Awa. Foofu la Yàlla di misaale pexeem ngir wallusi bàkkaarkat yi ci yoonu bàkkaar ak dee. Deret ja tuuru, moo doon misaal li waroona am ngir sellal nit ci bàkkaaram.   Der ya di misaal li waroona am ngir muur gàcceg nit fa kanam Yàlla. La ko dale booba, am xar walla meneen mala mu ñu nangu lees waroon di rey muy wuutu ab diir bàkkaarkat bi, ba bés bi Yàlla di indi kuutlaay gu sax gi. Yàlla joxewoon na sarax bu jëkk bi ngir bàkkaar.   Te it, Moom mooy kiy joxe sarax bu mujj bi ngir bàkkaar.Sarax bu jëkk biGannaaw bi mu wonee yiw woowu, Yàlla dàq Aadama ak Awa toolu àjjana bu bakkane boobu nekk ci àddina si ñu alag ndax bàkkaar. Seen bàkkaar a leen tàqale ak Yàlla. Sunu waajur yu jëkk ya amoon nañu jafe-jafe bu réy. Nun itam.Ab diir gannaaw ga, Awa jur taawam bu góor, di Kayin. Gannaaw gi rakkam Abel juddu. Ñaari gone yu góor yi donne ci seeni waajur jikkoy bàkkaar. Ni ko léebu yiy waxe :« Janax du jur lu dul luy gas. »  te :  « Musiba du yem ci boppu boroom. »Bi Kayin ak Abel nekkee ay xaleelu góor, ñu bëgga jaamu Yàlla mi leen sàkk. Waaye ngir ñu mëna jokkoo ak Yàlla dafa laajoon ñu defe ko, ni ko Yàlla ci boppam tërale.  « … su deret tuuruwul (dee am) mbaalug bàkkaar du am (ngir boru bàkkaar). »  (Yawut yi 9.22) Kayin moom di fexee jege Yàlla ci pexem boppam. Mu jébbal Yàlla saraxu lujum yu mu beyoon. Kayin dafa meloon ni niti tey, yiy fexee yeyoo njéggalu Yàlla jaare ko ci seeni jëfi diine ak jëf yu baax, te baña xam ne bàkkaar, dee rekk a koy fey, du jëfi nit. Yàlla nanguwul saraxu Kayin. Abel nag moom, dafa jegewoon Yàlla jaare ci ngëm,  mu dëppoo ak na ko Yàlla bëgge.Xalaatal Abel mu teg loxoom ci boppu mbote mu tooñul deful dara, te di gërëm Boroom bi ci li nga xame ne, su fekkee sax moom yelloowoon na dee, tàqalikoo ak Yàlla ba fàww, Yàlla dina nangu mbote mi wuutu ko. Mbote mu amul benn bàkkaar, moo naroon a dee ci palaasu Abel.Abel xamoon na ne bàkkaar dee rekk a koy fey. Moo tax, « Aji Sax ji nangul Abel te nangulul Kayin saraxam. » (Njàlbéeen gi 4.4-5)Su fekkee sax Kayin jegewul woon Yàlla na mu ware, terewul Yàlla bëgg ko ba tey, di ko xiir ci mu réccu, maanaam, mu soppi xalaatinam te nangu yoon wi Yàlla tëral ngir mëna am njéggalam ak it njubte gi. Waaye Kayin dafa bañoona tuur deretu mbote ngir bàkkaaram. Mer jàpp ko ak réy, mu rey Abel daldi dummóoyu Yàlla.Ni ko Mbind mi waxe, Aadama ak Awa amaat « doom yu góor ak yu jigéen. » (Njàlbéen gi 5.4)  Am ci ñoom ñoo xam ne, tànnoon  nañu wóolu Yàlla te di ko déggal, waaye ña ëpp ca ñoom topp yoonu Kayin.Fukki maas gannaaw Aadama, Yàlla def ab taxaw-seetlu ci sunu njaboot, mu nekk lu tiis ci xol : « xëntewuñu lu dul lu bon. » (Njàlbéen gi 6.5) Yàlla muñal leen, waaye lu bon di yokku rekk, Mu mujj ko àtte jaare ci mbënnum ndox mu daj àddina, te bawul ku dul sunu maam Nóoyin ak njabootam, ñoom ña gëmoon Yàlla ak pexeem ma. Yàlla aaroon na tamit ñaari peer ci xeetu bàyyima bu nekk ak juróom-ñaari peer ci bàyyima ya ñu daan defe saraxu bàkkaar. Noonu lan la Nóoyin jëkkoona def ba ndox ma feree ?  « Nóoyin …defar rendikaayu sarax ngir màggal Aji Sax ji. Mu jël ci bépp rab wu sell ak bépp picc mu sell, jébbal leen Yàlla ca rendikaay ba, muy sarax su ñuy lakk. » (Njàlbéen gi 8.20)Li lépp mënoona tàmbaliwaat, terewul nit ña mujja wonaat gannaaw Ki leen sàkk. Fukki maas gannaaw Nóoyin, Yàlla woo Ibraayima mu génn kër baayam ak diineem, te wóolu Yàlla rekk. Mbind mi ne na : « Ibraayima gëm na Yàlla, te Yàlla jàppe ngëmam ni njub, ba ñu koy woowe xaritu Yàlla. » (Saak 2.23 ; Njàlbéen gi 15.6) Lu tax Yàlla jàppe Ibraayima ni ku jub ? Ndaxte Ibraayima dafa gëm Boroom bi ak waxam.Yàlla digoon na Ibraayima ne : « Dinaa la def askan wu réy, te dinaa la barkeel …te njabooti àddina yépp dinañu barkeelu ci yaw. » (Njàlbéen gi 12.2-3) Yàlla def na li mu digewoon. Xeet woowoo tax nu jot ci yonent yi, Mbind mi ak Almasi bi.Bi Ibraayima demee ba màggat lool, Yàlla sant ko lu jafee def. Mu ne ko mu dem ci benn tund, samp fa rendikaayu sarax te saraxe fa doomam ! Ibraayima déggal ko ndaxte xamoon na ne Yàlla ku jub la te baax, te mënees na ko wóolu. Ñetti fan gannaaw ga, baay beek doom ji ànd di dem, doomu Ibraayima laaj baayam laaj bu am solo : « … ana mbote mi nuy saraxal ? Ibraayima tontu ko ne : Sama doom, Yàlla dina indi moom ci boppam mbote mi ngir sarax si. » (Njàlbéen gi 22.7-8)Mën na am mas ngaa dégg nettali bi. Yàlla daldi jox Ibraayima kuuyum xar mi ñu wara rendi  « … ci palaasu doomam. Ibraayima tudde béréb ba Yahvé-Jiré [Aji Sax ji dina ko indi]. Moo tax ñuy wax ba tey jii : Ca tundu Aji Sax ji dina ko indi. » (Njàlbéen gi 22.13-14)Bi muy wax « dina ko indi » te waxul « indi na ko », Ibraayimaa ngi doon yégle lu jiitu bés bi Almasi bi, « Mbotem Yàlla mi », waree tuur deretu boppam ni sarax bu mujj bi ngir bàkkaar yi, ne du ngir feyal kenn rekk, waaye ngir nekk pey gu mat sëkk ngir ñépp. Noonu, « képp ku ko gëm am dund gu dul jeex te doo sànku mukk. » (Yowaana 1.29 ; 3.16)Yàlla sàmm na waxam bi mu digee Ibraayima ne dina def askanam « xeet wu réya-réy », du cib lim rekk, waaye ci maanaa. Yàlla dafa bëggoona jëfandikoo woowu xeet ngir won ñeneen ñi mooy kan te nan la mëna terale bàkkaarkat yi.Ca jamonoy Musaa, Yàlla joxewoon na fukki ndigal (Gàddaay gi 20), te ne woon : « Dees na móolu képp ku matalul wax yépp yi nekk ci yoon wi … » (5 Téere Musaa 27.26) Bàkkaar dafay dox diggante nit ak Yàlla. Boroom bi, Moom mi sell, sellaay rekk la waxal, dégg ndigal bu wér.« Ndaxte ku sàmm yoon wépp, waaye xëtt ci lenn ndigal rekk, jàdd nga yoon wépp. » (Saag 2.10)Ak loo mëna baax, mënoo jot mat, gi Yàlla di laaj ci yaw. Ni seetu di wonee tilim te du ko mëna dindi, noonu la yoon wi di feeñale bàkkaar bi ci sa xol, waaye mënu ko dindi. Fukki ndigal yi dafa nuy xamal ne, ay bàkkaarkat yu tële lanu ci fajal sunu bopp sunub jafe-jafe. Fàww ab musalkat am.Ndegam askan wa wépp a moyoon ay sàrtam, Yàlla sant Musaa mu defar « benn rendikaayu sarax, rendi fa [ay] sarax. » (Gàddaay gi 20.24)  Amul woon lu dul pexem sarax, moo mënoona far peyug bàkkaar giy dee. Bàyyima bu sikkul rekk lees mënoona saraxe Yàlla jaare ca daan bàkkaar te du daan bàkkaarkat bi. Nit ki dafa waroona tànn li di nag, béy, xar walla picc mu feebarul làggiwul. Bu tegee loxoom ci boppu mala mi, loolu dafa doon wone ngëmam ci ni Yàlla tërale ni ñuy jote njubte ak yërmande. Yàlla day def, bàkkaari nit ki toxu, dem ci mala mi, ñu daldi ko rendi ci saa si, mu dee ci palaasu nit ka.« Ndaxte dundu bépp mbindeef mu ngi nekk ci deretam. Jox naa leen ko ci lakkukaayu sarax ba, ngir nekk liy jéggale ngir seeni ruu, ndaxte foofu la deret di jéggale. » (Giiru Léwi 17.11)Baatu jéggale bi ñu fi jëfandikoo mu ngiy tekki muuraay. Kon deretu mala mu sikkul mënoon na muur bàkkaar, waaye mënu ko dindi. « … Ndaxte deretu yëkk yi ak ju sikket yi mënuñoo dindi bàkkaar yi. » (Yawut yi 10.4)  Bàyyima kenn sàkku ko ci melokaanu Yàlla.  « Mbote » mu mat (Esayi 53.7),   mi Yàlla digewoon rekk moo mënoona musal nit ci bàkkaar ba fàww.«Janq bi dina ëmb, jur doom ju góor, ñu tudde ko Emanuwel. » (Emanuwel a ngi tekki « Yàlla ganesi na nu. ») - Esayi 7.14 (700 at lu jiitu Yeesu Kirist)« Céy yaw, Betleyem … ci yaw laay génnee ki … cosaanoo ca jamono yu yàgg ya, ba dara nekkagul. » - Mise 5.1 (700 at lu jiitu Y. K.)« Seen Yàlla … dina ñëw moom ci boppam, musal leen. Noonu bëti gumba yi dinañu ubbiku, noppi ñi tëx di dégg ; booba làggi dina tëb ni kéwél, te làmmiñu ku luu wax ak mbég. » - Esayi 35.4-6 (700 at lu jiitu Y. K.)« Bënn nañu samay loxo ak samay tànk. » - Sabóor 22.17 (1000 at lu jiitu Y. K.) « ... mel ni mbote mu ñuy yóbbu ca rendikaay ba … moona sunuy bàkkaar a ko taxa gaañu, mu ne làcc ndax sunuy ñaawteef … » - Esayi 53.7,5 (700 at lu jiitu. Y. K.)Gannaaw jamonoy yonent Yàlla Musaa, Yàlla tànnoon na yeneen yonent yu bare, sol leen Xelam ngir ñu yégle yeneen mbir yu am solo te jëm ci ñëwu Almasi biy nara musal « xeetam ci seeni bàkkaar. » (Macë 1.21)  As lëf ci yégle yooyoo ngi nii :Gannaaw ay junniy ati waajal, jamono ja Yàlla tànnoon agsi ngir mu yónni Almaseem ci kaw suuf. Waaye ana kooku moo di kan ? Te naka lay ñëwe ? Xanaa ni ko yonent ya yégleewoon, mu ngiy juddoo cib janq bu askanoo ci Ibraayima ak buur ba Dawuda. Musalkat bi, dees ko waroona jure noo xam ne du donn jikkoy bàkkaarkat, bi ci Aadama. Mu wara soqikoo ci jigéen rekk.« … Yàlla yónni na malaakaam Jibril ca dëkku Nasaret ca diiwaanu Galile. Mu yebal ko ca janq bu ñu may waa ju bokk ci askanu Daawuda te ñu koy wax Yuusufa, waaye àndaguñu. Janq baa ngi tudd Maryaama ...Malaaka ma dikk ca moom, ne ko: Jàmm ngaam, yaw mi Boroom bi defal aw yiw; mu ngi ak yaw. …  Dinga ëmb, jur doom ju góor. Nanga ko tudde Yeesu. Ku màgg lay nekki, te dinañu ko wooye Doomu Aji Kawe ji. Maryaama laaj malaaka ma, ne ko : Naka la loolu mana ame ? Man de, janq laa ba tey.Malaaka ma tontu ko ne: Xel mu Sell mi dina wàcc ci yaw, te Aji Kawe ji dina la yiir ci kàttanam. Moo tax xale biy juddu dinañu ko wooye Ku sell ki, Doomu Yàlla ji … ndaxte dara tëwul Yàlla. » (Linjilu Luug* 1.26-37)* Ci ñaareelu xaaju Téereem (Kóllëre gu Bees gi), Yàlla dafa jëfandikoo Macë, Mark, Luug ak Yowaana ñu bind nettalib Yeesu Almasi bi. Jenn Yàlla jiy dëgg moom la neex mu biral dëggam gi, jaare ko ci seede yu bare. Turu Almasi bi moo doon Yeesu, liy tekki Aji Sax ji moo di mucc. Te nan lees ko daan woowe ? Seetlul li malaaka Jibril waxoon Maryaama : « Moo tax xale biy juddu dinañu ko wooye Ku sell ki, Doomu Yàlla ji. »Yàlla dafa bëgg xeet yépp ci àddina si gëm ne Yeesu Doomam la. Wànte, ñu bare dañu baña nangu loolu. Ndaxte dañu foog ne tur wi di « Doomu Yàlla » dafay tekki ne Yàlla dafa takk soxna am ca doom. Mukk ! Du loolu la Biibal bi di jàngale de !Ci atum 1984, ku siiw te bokk réewum Senegaal dafa faatu ci aksidaan oto.* Këri yéenekaay yiy bind, tagg jullit boobu, ci li mu doonoon « doomu Senegaal bu mag ». Ndax loolu dafa doon tekki ne Senegaal dafa takk jabar ba jur ca doom ? Déedéet ! Waa Senegaal yi amuñu benn jafe-jafe ci woowe noonu kenn ci ñoom ku ñu nawoon. Xamoon nañu bu baax lan mooy « doomu Senegaal », te it xamoon nañu lu mu tekkiwul. Noonu it, bi Yàlla woowee Almasi bi « Doomam » danu wara xam li mu tekki ak li mu tekkiwul. Warunu ñàkkal faayda tur yi ak waxin, yi Yàlla Aji Kàttan ji yëkkati.Ci Mbind mi, am na ci lu ëpp 300 tur yu ñu jagle Almasi bi. Bu ci nekk am na lu muy wone ciy meloom ak li ko taxa dikk fii. Ci misaal, tur wi di « Doomu Yàlla » dafay fésal ni mu nekke buur bi jóge asamaan. Waaye dees koy tudde itam « Doomu nit ki », tur woowu dafay fésal ag suufeeloom, moom ki tànn juddu ci biir nit ñu am jikkoy bàkkaarkat.« Ndaxte noonu la Doomu nit ki ñëwe sax, du ngir ñu nekk ay surgaam, waaye ngir muy seen surga, ba joxe bakkanam ngir njotug ñu bare. … Genn mbëggeel mënula weesu joxe sa bakkan ngir say xarit. » (Mark 10.45; Yowaana 15.13)Niki Doomu Yàlla, dafa mel ni Yàlla mel, waaye niki Doomu nit ki, dafa mel ni nit mel. Almasi bi mooy « benn Rammukat kepp diggante Yàlla ak nit ñi. » (1 Timote 2.5) Yeesu Kirist rekk mooy ku jube ni ko Yàlla bëgge te noonu mën na faj soxla doom Aadama bi jot yërmande Yàlla. Naka ñi foog ne Yàlla yelloowul def boppam doom Aadama dañu ñàkka dégg kuy Yàlla ak pexem Yàlla. Ki la sàkk, moom mi xalaatul woon ci kaweem ba mu daan doxantu ak a waxtaan ak Aadama ak Awa, moo tànnal boppam dëkksi ak sunu maam yu daanuwoon yooya ci bàkkaar ngir mën leena wallu (nun itam) ci nootaangeg Seytaane, gu bàkkaar ak gu dee.  « Yàlla Aji mbëggeel la. » (1 Yowaana 4.8)Yonent yi dañu yéglewoon ne Almasi dina juddoo Betleyem, waaye Maryaama moom ma ngay dëkk Nasaret. Loolu du woon dara ci Yàlla. Ba waxtu wa jotee rekk, dafa daldi def ba buuru Room ba, dogal ne na ku dellu ca dëkk ba mu juddoo binduji fa ndax peyum limpo ya. Noonu, Maryaama ànd ak Yuusufa jëm bëj-gànnaaru réew ma, ca Betleyem.« Bi ñu nekkee Betleyem, waxtu wa mu waree mucc agsi. Mu taawloo doom ju góor,  mu laxas ko ci ay laytaay, tëral ko ca lekkukaayu jur ga,  ndaxte xajuñu woon ca dalukaay ba. Fekk booba amoon na ca gox ba ay sàmm yu daan fanaan ca tool ya, di wottu jur ga. Noonu benn malaakam Boroom bi feeñu leen, ndamu Boroom bi daldi leer, melax, wër leen. Tiitaange ju réy jàpp leen. Waaye malaaka mi ne leen: Buleen tiit, ndaxte dama leen di xamal xebaar bu baax, buy indi mbég mu réy ci nit ñépp. Tey jii ca dëkku Dawuda, ab Musalkat juddul na leen fa, te mooy Almasi bi, di Boroom bi !  … Bi mu waxee loolu, yeneen malaaka yu bare yu jóge asamaan, ànd ak moom, di sant Yàlla naan : Nañu màggal Yàlla ca asamaan su kawe sa, te ci àddina, na jàmm ji wàcc ci nit, ñi mu nangu ndax yiwam ! » (Luug 2.6-11,13-14)Kan moo nekkoon doom jooju judduwoon ci lekkukaayu jur ga te malaaka ya yéglewoon ñëwam ?Seetluwaatal la malaaka ma waxoon sàmm ya : « Mooy Almasi bi, di Boroom bi ! »« Ca njàlbéen ga fekk na Kàddu gi nekk, te Kàddu gi mu nga woon ak Yàlla, te Kàddu gi Yàlla la woon. Moo di ki nekkoon ak Yàlla ca njàlbéen ga. Ci moom lañu sàkke lépp. Amul dara lu ñu sàkk lu jaarul ci moom. Ci moom la dund gi nekk, te dund googu mooy leeral nit ñi. Leer gi feeñ na ci biir lëndëm gi, te lëndëm gi jàppu ko… Kàddu gi ñëw, doon nit, dëkk ci sunu biir. Gis nañu ndamam, mu fees ak yiw ak dëgg, ndam li Baay bi jox jenn Doomam ji mu  am kepp. » (Yowaana 1.1-5,14)Kenn kepp, ki juddu te amul baayu nit du keneen ku dul Kàddu gi ñu sàkke àddina wërngël-kepp. Mooy ki soqikoo ci jigéen ja te Yàlla digewoon ko bés ba bàkkaar duggee ci njabootu doom Aadama. Mooy « Mbotem Yàlla, mi ñu nar a rey, ngir dindi bàkkaaru àddina. » (Yowaana 1.29)Ni Seytaane fiirewoon Aadama, noonu la jéemewoon itam daaneel Yeesu ci bàkkaar. Waaye Yeesu nangulul Seytaane. Boroom bi Yeesu, ci dundam gépp dafa topp fukki ndigal yépp ak beneen ndigalu Yàllaa bu mu mënoona doon, biir ak biti nag. Moom sax « jaar na ci nattu ni nun ci bépp fànn, waaye deful bàkkaar. » (Yawut yi 4.15) Ndegam amul woon bàkkaar, yeyoowul woon dee. Moona, loolu nag tembe mooy li waral mu ñëw.Bi Yeesu amee 30 at, ci la tàmbali woon tukki, di génn Nasaret ga mu dëkkoon, di jàngale, di woo nit ñi ñu topp ko, di dàq ay rab, di dekkal ay néew, di faj ay tëx ak a faj i gumba. Yeesu dafa doon def kéemaan yooyu ndax nit ñi xam ki mu doon te gëm ko.Ana kan ku dul Yàlla moo mëna faj xiifu 5000 góor ci benn añu gune gu góor gu ndaw ? Yeesu def na ko. Ana keneen ku dul Yàlla ku mëna dalal sàmbaraax ? Yeesu def na ko. Xeetu jàngoro bu nekk Yeesu faj na ko. Jëfandikoowul woon ay garab walla xërëm. Kàddoom la ko doon defe. Ndegam mooy Kàddu gi ñu sàkke àddina, kon kay li ñu sàkk lépp war na koo mëna déggal ndax ci sañ-sañam lañu nekk. Waaye nag, li taxa jóg Almasi bi dëgg-dëgg du faj jafe-jafey yaram yu nit ñi, wànte defaraat seen diggante ak Yàlla.« Ñu indil ko ku tëdd ci basaη, fekk yaramam wépp làggi.  Bi Yeesu gisee seen ngëm, mu ne ku làggi ka: Na sa xel dal, sama waay, baal nañu la say bàkkaar.  Bi mu waxee loolu, ay xudbakat daldi ne ci seen biir: Nit kii mu ngi sosal Yàlla !  Waaye Yeesu xam seen xalaat, ne leen: Lu tax ngeen am xalaat yu bon ci seen xol ? Ma wax ne: Baal nañu la say bàkkaar; walla ma ne: Jógal te dox; lan moo ci gëna yomb ?  Waaye xamleen ne, Doomu nit ki am na ci àddina sañ sañu baale bàkkaar yi. Ci kaw loolu Yeesu ne ku làggi ka: Jógal, jël sa basaη te nga ñibbi.  Noonu làggi ba daldi jóg, ñibbi.  Ba mbooloo ma gisee loolu, ñu daldi ragal te  màggal Yàlla … » (Macë 9.2-8)Amul kenn ku mësa waxe ni Yeesu. Ci misaal, moom ne na : « …Maay yoon wi, dëgg gi ak dund gi. Kenn du ñëw ci Yàlla Baay bi te jaarul ci man. » (Yowaana 14.6) Yeesu wuute na ak yeneen kilifa diine yiy wax : « Defleen lii ! Buleen def laa ! Toppleen sàrt yii ! Yoon wi ngeen wara topp a ngii ! » Yeesu rekk a mënoona wax : « Man maay yoon wi. » Yeesu rekk a mënoona wax : « Man maay ndekkite li ak dund gi. Ku ma gëm dina dund su deewee sax », ba noppi dekkal ku dee ba def ñeenti fan ci bàmmeel. (Yowaana 11.25) Ay jëfam dañu doon dëggal ay waxam.Yeesu wax na itam : « Man maay leeru àddina si. Ku ma topp doo dox cig lëndëm waaye dinga am leeru dund. » (Yowaana 8.12)Yonent yi dañu meloon ni weer wi, di lerxat leeru Yàlla ci biir àddina su lëndëm si. Waaye Almasi bi moom ci Mbindi yonent yi dañu koy tudde «… jantub njub …» ak « … jant bu fenk.» (Malasi 4.2; Luug 1.78) Yeesu mooy « leeru àddina », fa leer ci boppam soqikoo ak dund gi. Leer googa leeraloon àddina ca bés bu jëkk ba ñuy sàkk àddina mu ngi làquwoon ci Yeesu ! Almasi bi Yeesu ñëwoon na tasaare lëndëmu bàkkaar te delloo nu fa Yàlla. Noonu Boroom bi Yeesu nangu ñu jàpp ko, àtte ko, ñaawal ko, dóor ko ay yar, solal ko mbaxanam dég, futti ko, te daaj ko cib bant ca kaw tund woowa nga xam ne, ñaari junni at lu ko jiitu, yonent Yàlla Ibraayima yéglewoon na fa ne, « Yàlla dina indi moom ci boppam mbote mi ngir sarax si. » (Njàlbéen gi 22.8) Yàlla gàntuwoon na doomu Ibraayima, wànte « gàntulunu Doomam, waaye mu joxe ko, mu dee ngir nun. » (Room 8.32)Waxi yonent, ya Ibraayima waxoon, mat na. Yàlla mayoon na waa àddina Mbote, kuutlaay gu mat sëkk. Ci waxtu wa Yeesu doon tegoo coono ba nu yelloowoon, Yàlla muur àddina ak lëndëm. Yeesu gàddul na boppam sunu bàkkaar ak sunu gàcce. Boroom bi Yeesu, mi amul woon bàkkaar, gàddu na àtteb Yàlla ci bàkkaar ndax nu mucc ci yoonu bàkkaar ak dee. Yeesu yenu na sunu safara ndax nu bañ ko yenu diirub laaxira. Laata muy dog, Yeesu yuuxu woon na yuuxu ndam : « Lépp mat na ! » (Yowaana 19.30) Yeesu feyoon na lépp li àddina amoon ni boru bàkkaar ! Li ko dale keroog, beneen saraxu bàkkaar amatul njariñ te deesu ko sax nangu. Xarum Ibraayima ma, kenn nit kese la deewaloon; Mbotem Yàlla mi moom, nit ñépp la deewal.Yeesu deewoon na. Ñu jële néewam ba ca bant ba, muur ko ak càngaay lu set, dugal ko ca bàmmeel ba. Doj wu réy wa ñu ubewoon bàmmeel ba, ñu tay ko ba mu dëgër. Léegi nag ñetti fan jàll na. Dibéer ca fajar, jigéen ñu daan topp Yeesu ak takkute daldi dem ca bàmmeel ba. Ba ñu àggee ñu gis ne randal nañu doj wu réy wa te bàmmeel ba ne wéyéη !  Dara desu fa woon lu dul càngaay la.Noonu benn malaaka feeñu leen naan : «Buleen tiit. Xam naa ne, yeen a ngi wut Yeesu, ma ñu daajoon ca bant ba, waaye nekkatu fi, ndaxte dekki na, ni mu ko waxe woon. Ñëwleen seet fi mu tëddoon, te ngeen dem bu gaaw, wax ay taalibeem ne, dekki na te jiituji na leen Galile; foofa ngeen koy gise. Lii laa leen doon wax. » (Macë 28.5-7) Bi jigéen ñay daw di waxi ñeneen ña li xew, Yeesu taseek ñoom. « Jigéen ña jegesi, laxasu cay tànkam, di ko màggal. » (Macë 28.9)Yeesu def na lu kenn ci sunuy maam mënul woona def : dafa daan Seytaane, bàkkaar ak dee ! Yeesu wax na lu kenn ci yonent yi mënul woona wax : « Bul ragal dara. Maay ki jëkk te maay mujj. Maay Aji Kiy Dund. Dee woon naa, waaye maa ngii di dund ba fàww, yor caabiy dee ak ju barsàq. » (Peeñu bi 1.17-18) Li Yeesu daan dee moo tax ñi ko gëm amuñu dara lu ñuy ragal, ci dund gii ak gi di ñëw.Gannaaw ndekkiteem, Yeesu feeñu na ay taalibeem lu mat 40 fan. Mu doon leen dimbali ngir ñu gëna dégg Mbind mi, di leen won ne yonent yi (Ibraayima, Musaa, Daawuda, añs.) yéglewoon nañu ne Almasi bi dafa waroona dee te dekki. Yeesu dig leen itam ne dina leen yónnee Xelam mu sell mi ngir mu dëkk ci ñoom, soppi leen ba ñu mel ni moom te may leen dooley yégle xabaar bu baax bi ci xeet yépp. Ñépp ñi réccu (dañuy am ag soppiku ci xalaatin ak ci jubluwaay) te gëm Mbote mu mat mi deewoon ci seen palaas ba daan dee, ñooñu, dees na leen jéggal, àtte leen jub, te ñu am diggante ak Yàlla.C ii ndoortel téere su tuut sii, laajoon nanu la ndax xam nga sa turi maamaati   maam. Nga xam leen walla ñàkk leena xam, loolu barewul njariñ. Waaye am na tur wu Yàlla wax ne njarñam amul kem, tur wu mëna soppi sa dund tey ak ëllëg ba fàww. Tur woowu mooy Yeesu, liy tekki Aji Sax ji moo di mucc. « Yonent yépp seedeel nañu ko ne, ku ko gëm, Yàlla dina la baal say bàkkaar ci turam (ci turu Yeesu Kirist) … Mucc amul ci keneen, ndaxte ci ron asamaan amul weneen tur, wu ñu maye ci nit ñi, wu nu wara mucce. » (Jëf ya 10.43; 4.10,12) « Maa ngi leen di bind yëf yii, yeen ñi gëm turu Doomu Yàlla ji, ngir ngeen xam ne, am ngeen dund gu dul jeex. » (1 Yowaana 5.13)Waawaaw, mën nga xam fan ngay nekk diirub laaxira. Yàlla mi la sàkk dafa bëgg nga wóolu ko, bàyyi cosaanam soppi sa cosaan. Soo bàyyee wóolu sa jëfi bopp ak say gëm-gëm te nga wékk sa yaakaar ci Boroom bi Yeesu Kirist ak li mu la defal jaare ci deewam ak ndekkiteem, ba tax mu lay wax naan :Bi Aadama ak Awa déggadilee Yàlla mi leen sàkk, dañu indiloon seen bopp jafe-jafe boo xam ne ñaari pàcc la : bàkkaar ak gàcce.Seen bàkkaar a leen xiiroon ci nëbbu.Seen gàcce gaa taxoon ñuy nëbb seen yaramu neen.Ci njubteem, Yàlla dafa bañoona nangu yérey xob ya Aadamaak soxnaam defaroon, waaye ci yëmandeem, Yàlla solal leen yérey deri mala ya mu leen sarxaloon.Deretu mala ya moo doon misaal li waroona nekk ngir sellal leen ci seen bàkkaar, te der ya ñoo doon misaal li waroona am ngir muur seen gàcce. Nun séddu nanu ci bàkkaaru sunu maam yooyu ak ci seen gàcce. Niy bàkkaarkat, jotunu njubteg Yàlla te mënunu dund ci teewaayam bu sell. Danu soxla njéggalam ak matam. Waaye naka ?Naka lees la mëna sellale ci bàkkaar bi la tàqaleek Yàlla Aji Sell ji ?Naka lees la mëna jàppe ni ku jub ba nga mëna dund ci teewaayam ba fàww ?Ci kaw bant ba, Yeesu sonn na fa ndax sa bàkkaar te it fa la tegoo sa gàcce. Waaye ndegam amul woon bàkkaar, dee mënu ko woon tëye ca biir bàmmeel ba. Jaare ko ci deewam ak ndekkiteem, léegi dafa la bëgga sellal te solal la, weccee say bàkkaar ak njubteem. Wànte danga wara gëm li Yàlla bind. Ndax gëm nga ko ? « Ana kan moo gëm sunu xabaar ? … Sunuy bàkkaar a tax mu gaañu … Nun ñépp a réeroon ni ay xar, ku nekk aw sa yoonu bopp, te Aji Sax ji yen ko sunuy njubadi, nun ñépp. … Sama ruu mu ngi bég ci sama Yàlla ; Ndaxte sàng na ma yérey mucc, ràng ma màntób njub… » (Esayi 53.1,5-6; 61.10) « Ci moom ngeen jaare, ba mucc, bu ngeen téyee bu dëgër njàngale mi, ni ma leen ko yégale. … Kirist dee na ngir dindi sunuy bàkkaar, ni ko Mbindmi tërale,            suul nañu ko, mu dekki ca ñetteelu fan ba,     ni ko Mbind mi tërale. » (1 Korent 15.2-4)Loo xalaat ci Yeesu ?Loo xalaat ci dundam, ci deewam,       ak ci ndekkiteem ?Nan la cosaanam laale sa cosaan ?Assalaamu alaykum mbokku juliit yi, mbokku taalibe yiNoo ngi léen di nuyu, di lėen siyaarNun ak Allaaji Jibi SÉY mi dajale téere bu am solo bii, darajaalee nu, nu defal ko jiital gi noo bokkoon nekk ca atum  ca Daara ju mag ja ñu dup-pee Kàngam boobu di Seex Anta JÓOB ca NdakaaruMu doonoon ku nu fa ràññee woon lool ci yaram aki tegginam ndax Yàlla dogal na at moomu noo bokkoon benn néeg muy HDoonoon na ca jamono yooya ku mas di def yitte ju bari ci gëstu aka sàkku xam-xam te yit fas yéene koo jëfeeLoolu moo sabab dajeem ak sunu Wasiila bi nu bokk yar ci tasawuuf muy Seex Muusaa Ture ca Daaraam ja di Maslakul Hudaa Sóobuwaayu Njub.Njariñ yi nekk ci téere bii maneesu koo takk ndax Seex Axmadu Bàmba Xaadimu Rasuul nee woon na Zaa nafhin bilaa dararin la mooy Boroom njariñ bu amul lor te bokk na li ciy jottalee mooy xam ay jàngaleem di léen topp, xam itam ay jaar-jaaram ba man di ko roy ci waxin ak jëfin te téere bii loolu kepp la làmbooTënkal nanu ci biir la Sëriñ Muxammadul Amiin JÓOB Dagana indi ci jaar-jaari Sëriñ bi ca téereem bu am solo boobu di Irwaa’u Nadiim, indil nu ay taarix ci Sëriñ bi yuy yare aka soññe yu mata xam lool rawatina bayitu Sëriñ bi yi mu ci dajale tekki léen ci wolof ba xam gi mana jàppandi ci képp ku yër téere biLi ci mata bàyyiwaat xel mooy lu baax moom xam ko mu ne ci sa xel rek nga di ko waxtaane walla di ko nettali doyul, fas yéene koo topp mooy taxa jariñu dëgg-dëgg, ci loolu laay soññu sama bopp ak képp ku téere bii tege sa loxo.Fonk gi mu fonk rėewam tax na mu bind tėere bi ci làkk wi askan wi di gëna jëfandikoo ngir bëgg ñépp jariñu ci géeju ngëneel gii di Seex Axmadu Bàmba Xaadimu Rasuul.Noo ngi ñaan sunu Boroom mu barkeel téere bi, matal yéene ji tax bo-room ligéey ko te may nu ci dégg ak topp ci barke Laa ilaaha ilaaLaa.Seydinaa Aliyun CUUNJëwriñ ci Daara Maslakul Hudaa (Sóobuwaayu Njub)Asalaamu alaykum mbokku jullit yi mbokku taalibe yi, téeree ngii boo xam ni njariñ yi mu làmboo bari nañu lool rawati na boo seetloo fii jamono tollu ci yàqute ak ni réer gi yaatooDeesu ci fekk lenn lu dul ay jàngale Seex Axmadu Bàmba Xaadimu Rasuul, nu tuxalee léen ci yenn ciy téere yu Sëriñ Alaaji Mbàk-ke Xaadimul Xadiim defTopp nanu ci yu bari niki juróomi xaaji «Waxtaani Sëriñ Tuubaa», juróom benni xaaji «Jotaayu Texe», Juróom ñaari xaaji «Diyaa-fatu Samadiya» ak ñetti xaaj yu njëkk yu «Garabug Tuubaa»Téere yii nu lim bu nu xayma woon la fa nekk ci ay waxtaan ak ay jàngale Sëriñ bi daanaka li koy teree mat ñaari junni ak juróomi téeméer bariwulNu tànn ca yoo yee yépp juróomi téeméer yoo xam ni taalibe bu ne war na cee jot, jàpp ko te fexe léen a jariñoo.Xaaj bi nu jiital ci téere bi mooy jaar-jaar yi Sëriñ bi def nu tuxalee ko ci téereb Irwaa’u Nadiim min azbi xubbil Xadiim bu Sëriñ Muxammadul Amiin Jóob Dagana.Su ko defee xam gi nu xam ni jàngee xam-xam ci làkk wi nga dégg moo gën a jàppandi ci kenn ku ne ci nun te Sëriñ bi wax na ci wolof yu am a am solo te déggoon ko lool donte bind na lu sakkan ci arab moo tax nu indi ci téere bi wax yu bari njariñ lool yu mu waxoon ci wolofBayit yi tam nu tekki léen ci sunu làkk wi ba ku ko yër man koo xam ngir nga man koo jëfeejiSëriñ bi dafay ku xereñ lool ci jàngale, kàddoom di ñam wu sell wu xel man a dundee, nekk it leer gu bir gu man a defar xolu képp ku koy gëstu fas yéene koo topp.Muriid bi dëggal du kenn ku dul kiy jëfee ndigali Sëriñ bi te du jege lenn lu mu tere bu wéetee ak bu wéttalikooSu ko defee laaj bi mat a laaj mooy ndax muriid bi bu umpalee fa ko Sëriñ bi awloo ak fa mu ko teggiloo di na xam nan lay def ba am ngërëmam ? Moo tax gëstu léen du man a ñàkk mukku ba bu jëf wala wax jotee nga xam bu wér a wér lan la ci Sëriñ bi digle ak lan la ci tere ngir nga man koo defee na mu gën a dëppook njàngaleemKu ci góorgóorlu te sax ci ba làq ngërëmal Sëriñ bi, làqaale na ngërëmal Boroomam ak ngërëmal Yonent bi SAWS ndax Sëriñ bi Yoon wi mu rëdd képp ku ci jaar ba mu gërëm la Yàlla sunu Boroom gërëm la, Yonent bi SAWS gërëm la ndax wuutewul ak ñoom ci dara wax na ni, Li Yàlla sopp laa sopp, li ma sopp it la Yàlla sopp ci lu amul benn lor wala fo (Chi’tu lazii chaa’al Ilaahu wal’Ilaahu yachaa’u maa chi’tu bilaa durin wa laahi)Waxal na boppam ni, ni nit di tolleek waayam foo xam ni lu neex kii neex ka ca des, lu naqari kii naqari ka ca des, Sëriñ bi nee na tollu na fa ak BoroomamLii di tektal bu wér buy wone ni nekk ci li Sëriñ gërëm mooy nekk ca la Yàlla gërëm ndéem gëstu nga ko ba xam ko te di ko topp saa su ne tey moytoo bokk ci ñi jaawale nekk ca la seen bakkan gërëm ak la Sëriñ bi gërëm ndax mooy jur woru fii ci àdduna ak ëllëg te ku xool njalbéenu Nahju wax na ci ni man fahala maa chaa’a laqiya maa saa’a, ku def la la neex di nga dajeek lu la naqari. Leneen li tam mooy ab muriid du ñàkkub sëriñ mukku ndax lay tax sag muriid wér ci sëriñ bu mat sëriñ lay bàyyikoo ba tax na bari na ay bayitam yuy tektale loo lu ca Nahju, ca Maghaaliku niiran, ca Xuqal Bukaa’u, ca Msaalikul Jinaan ak ciy ndénkaanam yu bari tam, kon fàwwu taalibe bi fexee gëstu kan la Sëriñ bi jàngale ni mooy sëriñ bi yayoo topp, topp gay jur njariñ tay ay ëllëg ci Yoon wiLii di lu Sëriñ bi jàngale ay yoon ci mbindam yu bari xayna sunug ñàkka dégg arab moo nu ci teree jote ndax ci làkk woo wu la bind ay jàngaleem yu bari.Loo lu waral na ñu baree bari sopp Sëriñ bi te umpale yoon wi lool ba tay jii xeetu muriid bu ne man nga koo gis te réeree jàngale Sëriñ bi kepp moo ko waralBari na lool tay jii loo xam ni Sëriñ masu koo jege masu ko digle te boo ca demoon ñuy wuyoo taalibe nga cay fekk, bari na barab yoo xam ni mbooloo nga fay daje di fa nekkee lu Yàlla gërëmul te léeg-léeg turu Sëriñ bi jib fa, muy lu ñaaw te umpale ko rekka ko waralBépp barab bu waay nekk te leer na ko ni bu ca woo woon Sëriñ bi du ko fa fekksi mukku ngala na ko wormaal ba bu mu ko fa tudduXoolal waxam jii ca xasiidag Wa Kaana Xàqan : Nafayta ibliisa lihayrii abadaa, fii chahri zaa wa kulu man lam yahbudaa (dàq nga ibliis jëmee ko ci keneen ku dul man ak képp ku dul jaamu Boroomam)Waxaat ba tay ca biir ni Najjayta man biya tahalaquu mahaa mina chayaatiini fachukriy’asmahaa (Musal nga mbooleem ñi aju ci man ci seytaane yépp), nu war cee jàngee ni aju ci Sëriñ bi dëgg-dëgg manu la ànd mukku ak sóobu yoon woo xam ni du leneen lu dul mbiri seytaaneDa cee am loo xam ni bëgg ñu fay la loo jëful lay nurool la ndax su dee da ngaa gis bayit wala am ku la ni Sëriñ bi nee na ku aju ci moom muccu nga te yit loolu di lu wér ndax wax na lu mel noona ci barab yu bari niki kullu muriidin bii yaluuzu yashadu wa innahuu minal azaa mubahadu (bépp muriid bu aju ci man texe na te yit kuñu soril lor la) waaye li ci mat di leeral mooy lan mooy dëgg-dëggi aju ci Sëriñ bi ndax bari na ci ñuy nekk ca la léen neex njort ni bu allaaxiraa Sëriñ bi xettali léen, ndimbal da cee war di fekk loxol boroom ndax boo demee ca Mawaahibul Xuduus Sëriñ bi giñ na ni Tallaahi laysa yanfahu chaxchu haddaa inda xuluuli ramsihii hayrul hudaa (giñ naa ci Yàlla ni dara du jariñ jëmm ji ñuy yoor ci bàmmeelam ëllëg ndare njub)Su ko defee njub loolee di la fa jariñ, yoon wa la cay tax a yegg Sëriñ bi wax na ko, bind ko, jëf ko soo ko gëstuwul bi ngay dundu ba xam ko, topp ko, nekk ci àdduna di wéy ci réer ak a topp say bànneexu bakkan ba xëy faatu, la nga jëf kepp ngay fekk sa bàmmeelNdax sunu Boroom nee na ci Alxuraan Wa an laysa lil’insaani ilaa maa sahaa (Nit amul leneen lu dul ay jëfam) mu dëppook li nu Yonent bi saws jàngal ni nit ki su faatoo dara du ko fekk ci biir bàmmeelam lu dul ay jëfam Am na soxna su masa ñëw ci Sëriñ bi ni ko damaa gént nu ànd ak yaw di mbooloo mu bari di dem ba duggu ci lëndëm gu tar ba kenn gisatul sa mo-room, nistuut nu génn lëndëm ga ma gis ñu tuuti topp laSëriñ bi ni ko loolu firi na boppam, damaa jóg di dem am ñu ma topp, àdduna tam topp ma, am ñu ma toppee àdduna, ku léen gis jàpp ni man la ñu topp te fekk àdduna la ñu topp, ñoo ñee fa àdduna yem fa la ñuy yem.Nettali bii soññee la bu rëy ñeel bépp taalibe mu war a xam ni wuyoo taa-libe Sëriñ bi ci àdduna ku ne man na ko waaye bu àdduna wéyee yit nga des di taalibeem moo mata yittewoo ndax waxaat na ba tay ni am na ay taalibe yoo xam ni bu ëllëgee du nu gisante ndax lañu nekkoon man dama caa nekkutoonAm na yit waay ju ko masa wax ni nga melee ni ku xamul àdduna te xam ko lool, Sëriñ bi ni ko xam koo tax nu wacc koBa tax na fii jamono tollu ku bëgg sag aju ci Sëriñ di lu wér war ngaa yittewoo xam fa mu woo ña ko topp ndax su loolu amul boo réerook moom bu ëllëgee doo saña yedd kenn ku dul sa bopp ndax la ko sabab ci yaw la waaye moom wàcc naAmul benn fànn ci diine bu jullit wara xam te Sëriñ bi jàngale wu koGéej la goo xam ni képp ku ci sóobu te dëggal defaru biir ak bitiNekk ca àll ba bañ caa sóobu ba noppi bëgg a defaru moom lu jomb la.Bëgg Sëriñ bi ak gëm ko deesu ko firndéelee leneen lu dul gëstu liy Yoon wi dëgg-dëgg te di ci aw soo wéetee ak soo wéttalikooBëgg su àndul ak xam-xam manees nañu lay jariñoo te du ñu la jariñ.Sëriñ Mbay Jaxate nee na Muriid dëgg yombul la yombay nga wax ni man ab muriid laa te doo muriid Gisal waaya ngii jóg di dox cig muriid ba dundam ga far jeex mu réereg muriidGisal waaya ngii jóg di dox cig muriid ba am ay muriid sax te kat du muriid.Xam Maqaamay Sëriñ bi moom jomb nanu ndax nee na haabat maqaamii an siwaal Baaqiil Kariim, Yàlla sunu Boroom rekka xam maqaamaam waaye la muy digleek la muy tere taalibe bu ne war naa góorgóorlu keem kàttan ba xam ko ndax mooy buum gi koy yeew ci Sëriñ bi, yeew gu dëgër këccBooy def ay tere, jël nga sémmiñ di dog buum gaKi sax ci ndigal moom ma ngay dëgëral buum gi ko yeew ci Sëriñ bi, bu ca saxee ba dee dikk it du tax buum ga dogMoom ak Sëriñ bi fii ak fa nu jëm bu ëllëgee.Téere bi daanaka njalbéen gi ba ci jeexital gi ay ndigal, ay tere ak i nettali yoy képp ku léen xam man ci jàngee lu bari la làmboo moo tax nu wax ci xët wu njëkk wi ni Yóbbalu muriid bu namma dëggal laKu ko wattu wala nga xam ci lu bari foo yem ci mbaax rek yaa fa yemale sa bopp waaye topp njariñ yi mu làmboo doy na ag defaru biir ak biti.Yoonu Muriid gii tay gis ku la wax lu wéra wér lu lay dimbali ci nga           gën a man a teg say tànk fa Sëriñ bi woote tumuranke na loolDaanaka waxtaankat yu bari luy xërloo taalibe yi rek la ñuy faral di wax waaye nit ki boo ko soññee nettali ko jaar-jaari Sëriñ bi ba mu xam ni doon ab muriid xéewalu sunu Bo-room la war nga koo xamal la Boroom Yoon wi sant képp ku ko toppBu loo lu amul eskey yeek daanu yeey bari waaye na mag ña meloon ci mbaax, njub, sell, dëggu, laabir, tabe, woyof, dëddu àdduna, bari teggin, mana jaamu Yàlla lool daanaka dootoo ko gisati, dem nanu ca ba muriidu tay yii ñu ci baree bari jombale nañu seen bopp na mag ña meloonMoo ne Sëriñ bi nee na ca Masaalikul Jinaan ni walaa tuxasis fadla Rab-bin xad Alaa bizii taxadumin faqat fatajhalaa (bu léen jagleel ngënéeli sunu Boroom Bu Kawe bi ña jiitu, kon ngeen réer)Muy lu mat a bàyyi xel ndax Sunu Boroom ma léen ko baaxe woon du kuy tële te Mi ngi fi ba taySëriñ bi mag ña jàppoon ba defaru nee na amul tànki ginnaaw, léppam kanam la jëmNun ñéppa gëm loolu, Sëriñ Muusaa Ka nee na Bàmba nee woon na samay mbir ci dunyaa, lu mujja ñëw ëpp la wéy ci mbóot yaLii lépp doy sëkk tektal ci ni, ni Yoon wiy yokkoo bu wér a wér ci saayir noonu la war a yokkoo ci baatinWaxoon na ni Kanziil kitaabu wal xadiisu wal’adab laa jamhu fiddatin walaa jamhu zahab (Sama koom mooy Alxuraan, xadiis ak teggin waayé du dajalé xaalis wala wurus)Waxaat ba tay ni ci ligéeyal Alxuraan ak Xadiis la ñu koy donnee waaye du ci alal.Moo tax ku gëstu Yoonam wii dëgg-dëgg teg ci say tànk ànd ci ak kilifa gu mat kilifa bu lay yar ak a jubbanti di la tektal la Sëriñ bi daan tektal mag ña te yoqatoo, dellu woo ginnaaw diir bu gàtt sunu Boroom di na la baaxe ba doo ñee kenn démb ak tay ndax Sëriñ bi woo wu ñu jëmee feneen fu dul ci Yàlla sunu Boroom te teg ko ci Sunna Yonent bi SAWSMuy Yoon wu weex tàll, lu ci ñuul rek nun taalibe yi la ak xayna yenn sëriñ yi desee teg seeni tànk fa léen ko Sëriñ bi tegloo woon seen digg ak taalibe yi léen toppu ngir bëgg ñu àggale léen fa Sëriñ bi daan àggale mag ña ko toppoon.Yoon wi li mu làmboo ciy njariñ waxu ma ñeel taalibe yi waaye ñeel mbooleem jullit yi ak mbooleem mbindéef yi maneesu koo natt, bu taalibe yépp bokkoon teg seen i tànk fa léen ko Sëriñ bi tegloo kon di na yéeme loolLenn tam am na sunu Boroom masu la may kenn ci mbooleem ñi mu masa wooteloo ñi la wuyusi ñépp bokk mel na ñu war a mel, Yonent bi SAWS sax amu ko woon moo tax du ñàkk mukku ci taalibe yi ñoo xam ni boo léen xoolee doo naw seen dara waaye du ñàkk it ci taalibe yi ba tay ñoo xam ni boo léen xoolee naw seen léppJaayante, làmboo pas-pas bu sell ba bokk ci boroom baax yoo yu mat naa def loolSëriñ Maalik Baasin SI daan na wax ni bu dee da ñu ni ñi baax bari wu ñu, yaw fexeel ba bokk ca.Boo seetloo tay jii ab tubaab bu doon muriid di yéem ñenn ñi ñàkka xam la waaye Sëriñ bi dikkutoon jamono ngir xettali der bu ñuul kepp waaye képp kuy mbindéef daa yor sa njariñ te amul benn lor waxal na ko boppam, Wallaahu yansurunii walxalqu tatba’unii fil barri wal baxri zaa naf’in bilaa dararinLe-neen li mata xamaat mooy Moom Sëriñ bi daa wuutu Yonent bi SAWS ci toolu Lislaam kon fu ab jullit man di nekk ci njabootam la bokk mas na koo wax benn tubaab bu ko doon laaj ñaata taalibe nga am ? Sëriñ bi tontu ko ni ko képp kuy jublu penku.Masu la wuuteek Lislaam ci dara, ay ndigalam ak i tereem lépp tam foo fee rek la jëm, may soññu sama bopp ak bépp mbokku taalibe nu xam ni Sëriñ bi fowul foluwul, ci dëgg ak njub kepp la woote te ku yër mbooleem jàngaleem yees dajale ci téere bi di nga ko xamal sa boppLu la waay ni ci Yoon wi la bokk te mu wuuteek Dëgg ak Njub xamal ni waay joo jaa ngi bëgga yokku ci Yoon wi lu ci bokkutoon te du ci mas a bokk.Xam as tuut ci pas-pasu Sëriñ bi daa am solo lool ndax di na tax kenn du la nax ci moom, saa boo dëgmalee lu mu gërëmul yaa koy xamal sa bopp ba man caa jógSaa yoo nekkee ci lu dëppook lu mu gërëm yaa koy xamal sa bopp di ci sant sunu Boroom bu baax te di ci moytoo gis sa bopp ndax dafay waral nga xeeb keneen te loo lu dafay tax sunu Boroom du la ko nangulSëriñ bi jàngale na ko ci jeexitalu Masaalikul JinaanDaan na wax tam ni moytu léen di gis seen bopp ndax ku gis sa bopp Yàlla réer la te ku Yàlla seytaane wommat la te ku seytaane wommat safaan la la jëmeeYal nanu ci sunu Boroom bokk musal.Bu doon tam ni sëriñ bu dégg wala nga gis sa taalibe ci lu sunu Boroom gërëmul nga tere ko ko, su dee won ginnaaw loo lu jafe na ko nga dimbalee ko ay ngànnaay yu koy jàppandalal mu sori loo la, bu ko bañee des ca mu xamal ko ni defar moo doxoon seen diggante te ku dul topp ndigal maneesu koo defarTaalibe yi tam xam ni sëriñ dëgg daa am nu muy mel ak lu ko war ci ñoom te mooy defar seen i xol, jubbanti léen, yar léen ci tasawuuf ba da ñuy jombale seen bopp def wala wax lépp luy waral tuub, su ko defee sëriñ bu la manal loo lu nga topp ko, bépp sëriñ bu la tëlee teg ci yoon wi lay àggale ci loo lu nga teg ko fa na Seex Ibraahiima Faal miy buntu Yoon wi defoon ña mu njëkkoon a topp te wuti ku teg tànkam ci Yoon wi Sëriñ bi xàll.Sëriñ bi nee na moytu léen di wàcc Yoon ndax ku koy def fii fan la rek lay mujjuLoo lu la nu bañal ba lépp luy tax nu tege ci Yoon wi wax na ko, jëf na ko, bind na koSu ko defee ginnaaw fii jamono tollu liy soppee di jëmee ci pas-pas bu tilim boo ko doon lim di nga fi yàgg, gëstu njàngalem Sëriñ bi fas yéene koo topp daa war képp ku namma muccu ci gàllankoor yiYoon wi balaa nga cee mana tegu nag fàwwu danga koy xam bu wér a wérMoo tax sàkku xam-xam du man a ñàkk mukkuLoo loo tax nu jéem sunu keem kàttan dajale ci téere bi taarix yu wér ak ay jàngale yu wér ndax dara gënul a wér li mu bindal boppamSëriñ bi tam daan na wax ni lu ñu ni waay maa ko wax mu koy sikk rek ca ka ko wax laMuy tektale ni kàddoom neex naa xàmmee ndax na muy waxee, xereñ gi jéggi na dayo te bari njariñ.Beneen xaaj bi ci téere bi, ay bayit yu Sëriñ bi bind ci yenn ci ay téere ak i ndénkaan yu mu woy la nu ca tekki ci wolof indaale tam arab bi ngir képp ku xam wax ji ci wolof su la neexee wattuwaale arab bi doonoon cosaanamLoo loo tax sax, bayit yépp nu maas léen ngir mu gën a jàppandee jàng.Noo ngi ñaan sunu Boroom gërëm ligéey bi te yombalal nu jëfee gi ndax loolu rek la xam gi di jariñ, def nu ay taalibe yuy sax ci Li sunu Boroom gërëm bu ñu wéetee ak bu ñu wéttalikoo bijaahi Seex Axmadu Bàmba Xaadimu Rasuul.Di sant bu baax sunu Wasiila bi nga xam ni moo nu dimbali, gindi nu ciy liy Yoon wi dëgg-dëgg ba da nuy ñaan sax ci sunu diiru dundu muy Seex Muusaa Ture, moom it wasiilaam di Seexunaa Seex Muusaa Siise Njàmme Daaru ma fekkiwoon Boroom Tuubaa ba xëyoon wax ni ci mbincu Sëriñ Tuubaa la jàpp ba àgg ci Yàlla ba man caa àggale jaam.Ginnaaw loolu noo ngi fas yéene jublu ci ligéey bi di jiital ci téere bi jaar-jaari Sëriñ bi, nu  tuxalee léen ci téereb Sëriñ Muxammadul Amiin Jóob Dagana bu am solo boobu di Irwaa’u Nadiim min azbi xubbil Xadiim ndax xam as tuut ci taarixu Sëriñ bi da ciy am solo loolBu nu noppee ci loo lu la nuy soog a duggu ci jàngale yi insaa Allaa.Seex Axmadu Bàmba Xaadimu Rasuul mi ngi gane jamono ci atum  ci gàddaay gi war a tollook  ci ati faraase ca kër waajuram wu góor ca Mbàk-ke BawolBi Sëriñ bi ganee àdduna waajuram wu jigéen Soxna Jaaratu Laahi Buso moo ko yoroon ba mu mat a jàngiMaamam ji jur ki jur baayam Sëriñ Moor Anta Sali muy Maaharam Mbàkke mooy ki sanc Mbàkke Bawol, wax na ni loolu ci atum  ci gàddaay gi la war a tollook  ci faraase waaye dëkku fa woon, dafaa bàyyi woon ab taawam Muxammadu Farimata, magu Maam Bàlla Mbàkke miy waajur wu góoru Sëriñ Moor Anta Sali waaye bokku ñu ndeyMoom Sëriñ Maaharam mii daa desoon Jolof, fa la làqoo ñu denc ko faMi ngi askanoo ci Tukulóor, ay waajurama ngi bàyyeekoo Fuuta dem JolofSiiw na tam ni ñoom Gànnaar la ñu bawoo dem FuutaSeen i doomu baay-tax ci naar yi ñooy njoñ Moodi Nàlla, ay seriif la ñuSëriñ Muxtaar Binta Lóo nettali na ni dégg na ci Sëriñ bi luy dëgëral li nu wax léegiMu ni bis nekk na fa Sëriñ bi ñuy waxtaan ba tuddu ag giir ci naar yi, gu ñuy askanalee ci ag seriif, Sëriñ bi ni ko xanaa xamoo ni ñooñu sunuy mbokk la ñuMuy tektal bu wér ni Sëriñ bi seriif la ci wàllu askan ci wetug baayam.Waajuram bu jigéen Soxna Jaaratu Laahi Maryaama BUSO doomu Muxam-mad mum Muxammad mum Xammaad mum Alliyu Busobiyu, ñii tam seenug seriif lu wér la, boo toppee càllala gi ca Imaam Asan mu Seydinaa Aliyu ibnu Abii Taalib Karama Laahu wajhahuu la jëmNga xamee ci ni Sëriñ bi seriif la ci ndey ak ci baayNdeyu waajuram wu jigéen wii mooy Soxna Asta Waalo.Bi Sëriñ bi tollee ci war a jàngi, waajuram da koo jébbal nijaayam ju tuddu Muxammadu BusoMu tàmbali koo jàngal ba mu màgg, tàmbalee yeewu, mu jébbal ko koo xam ni nijaay la ci moom Sëriñ Muxammadu Buso di Sëriñ Tafsiir Mbàkke NdumbeBi Tafsiir Mbàkke Ndumbe di làqu boo ba fekk na Sëriñ baa ngi jegee mokkalWax nañu ni Sëriñ bi nettali na ni àlluweem  mi ngi tolloon ci latajidanaBi Tafsiir Mbàkke Ndumbe làqoo, ca la daa di dellu ca waajuram wu góor farlu ci njàng mi ba mokkal AlxuraanBoo ba ña nga Saalum ca jamono ji Màbba Jaxu dajalee woon boroom xam-xam yu bari ci wetam.Bi Màbba Jaxu faatoo ca la ña mu fa dajale woon dellu seen i dëkkCa la Sëriñ Moor Anta Sali dellusi Kajoor ànd ak Latjoor Ci noo nu nijaayam akug njabootam des foo fa ak Sëriñ bi ngir jàng xam-xam Ci noo nu la tàmbalee jàng ci baay-taxam bu tuddu Sëriñ Sàmba Tukulóor Ka doomu bàjjanu baayamGinnaaw bi lay soog a dellu ca baayam fekk boo ba ma nga Paataar benn dëkk bu ndaw bu nekk ca wetu Kër Amadu Yala gi doonoon dëkkuwaayu Latjoor ca joo ju jamonoWaajuram wu jigéen Soxna Jaara BUSO moom ma nga làqoo Poroxaan ca Saalum, ñu denc ko fa, jamono ja fa Sëriñ Moor Anta Sali nekkeeSëriñ Moor Anta Sali, Latjoor da koo fonkoon lool, daan ko laaj di diisóok moom waaye moom Sëriñ Moor bëggutoon a dëkk ak moom, da ko daan dànd ndax daa yor ay ndongo te bu nekkeek ñoom ci dëkk bi Buur bi nekk man na koo gàllankoor ci njàngale mi ak mokkalug ndongo yi moo tax Latjoor da ko daan bëgg a dëkkal ci wetam waaye Sëriñ Moor daa wu ko nangu, ca dëkk bu dendat fa Latjoor dëkkee la daan ne nga xam ni su ko soxlaa mu man a ñëw ci lu dul benn coono. Ci noo nu Sëriñ bi nekk ak waajuram di jàng ci moom ànd ak farlu ci ba faf raw ci fànn yi Ci jamono yii daan na ci seeti léeg-léeg Sëriñ Xaadii Majaxate Kala moom miy boroom xam-xam bi dëkkee woon fa Latjoor, nekkoon ku raw ci fànni xam-xam yu bari rawati na làkku arabKu siiwoon ci man a woy ba tax Sëriñ bi daan dem ci moom di ko yóbbul ay woyam ngir mu toppal ko ba mujju saa yu ko indilee ay woy yu mu def, Xaadii Majaxate Kala da ko naan indi ma mokkal ko.Am na tam beneen boroom xam-xam ci waa Gànnaar yi bu dëkkoon Njaañ, tuddoon Muxammad mum Muxammadul Kariim, bokkoon ci giiru Daymaan ñu gënon koo xam ci turu Muxammadul Yadaali waaye bokkul ak ki def téere bi ñu naan Zahabul Ibriiz ndax koo ku am Yadaalii Daymaan bu yàgg laSëriñ bi bari waan na lu mu daan dem ca moom di jàng ci moom xam-xamu Bayaan ak bu MantiqBi waajur wi Sëriñ Moor Anta Sali xamee ci moom ag raw, cawarte gi ak laabiir gi ci moom, ca la ko daa di dénk mbirum njàngale miMujju na li ëpp ci ndongo Sëriñ Moor yi féetesi ak moom, doyloo ko, waajuram bàyyi léen ak moom te bég ci waaye yàggul dara rek Latjoor tuxoo Kër Amadu Yala dem Sugeer ca Kajoor yóbbaale Sëriñ Moor mu sanc ca wetam, tuddee dëkk ba Mbàkke KajoorFoo fee Sëriñ Moor sax na fa ñaari at daa di wuyuji Boroo-mamNee nañu, looloo ngi am ci Muxaram, atum  ci gàddaay gi Sëriñ bi wax na ni bi waajuram wii tollee ci sukraat, toog na fa wetam wàccee fa ab KaamilMu làqu bisub Altine guddi talaata, ñu denc ko Déqale.Bi ñuy yóbbu waajur wi Déqale muy dëkk bu ndaw ci dëkki Kokki yi ci Mbaa-kool, Sëriñ bi àndoon na ca gunge ga di dox ak i tànkamBari waan na fu ko waay bëggee jox fasam, mu ni dox moo ma gënalBi mbooleem dëkk bi dajee ñu jublu ci jullee néew bi, jiital Sëriñ Tayba Muxammadu Ndumbe Maar SillaBi ñu noppee ci julli gi ak denc gi, Sëriñ Tayba digle ñu daje te dal te déglu, mu jóg xutba, waar nit ñi, wax ay wax yu rafetBi mu noppee ni ana Sëriñ Bàmba, noo nu la ñu ko daan woo wee ca jamono joo ju mu wuyoo ca catal mbooloo maSëriñ Tayba ni ko jegesil, mu xaw a jege bay dégganteek moom di gisanteek moom di ko man a tontu ci lu dul muy yëkati kàddoom daa di yem foo fa ngir bañ a jéggi nit ñiSëriñ Tayba waxaat ko jegesil, mu ni ko maa ngi lay déggSëriñ Tayba daa di koy jaale ni ko man dama doon sàkku nu ànd ak mbooloo ngir nu seeti Latjoor jaale ko sa waajur wi ndax Sëriñ Moor Anta Sali xaritam la woon di soppeem te di ab sëriñam nu waxtaan ak moom ci yaw ngir mu teg la fa mu tegoon sa baay, su ko defee doo gis ci loolu lu dul aw yiw ak teraanga, lii daal mooy sama xalaat, yaw lu ciy sa xalaat ? Sëriñ bi ni ko li aju ci jaale gi maa ngi la ciy sant te di la ci ñaanal yool waaye mbiru seeti ay buuru àdduna du ma ko def ndax xemmeemu ma seen àdduna ji te soxlawu ma seen teddnga, teddnga ci Yàlla kese laa koy sàkku Moom Miy Buuru buur yiMbooloo ma jaaxleÑa cay ñu baax wax ji da léen a yéem ndax dëggu gi mu dëggu te jóge ci seen doom ju di  ndaw, raw léen te manu ñu ci daraLoo loo sabab Sëriñ bi def ñaari woy yu rafet te yéemeBu njëkk bi mooy Xaaluu Safiihun li sarfii anhum basarii (nee nanu dof laa ngir wëlbati gi ma wëlbati sama gis wëlis léen) ba fa mu yemBeneen bi mooy gi tàmbalee Xaa-luu liyarkan li abwaabi lisalaatini ba fa mu yemBi Sëriñ Moor Anta Sali di dundu, Sëriñ bi nanguwutoon a taxaw mbaa muy taxawal dara, ci moom rek la toppoonBi mu làqoo mu des ca ligéeyam ba mu ko bàyyee at ak lu tegÑa fa nekkoon it ci ay ndongo tam jàng rek a léen fa bàyyi woon, du leneen, moom tam ab jàngalekat rek la woon waaye loolu tee wul daan na yёr lu bari téere Magi Tasawuf yiYàlla defoon na muy ku sopp beru ak wërNoonu la nekkee woon ba mujju manatul a def lu dul woo nit ñi jëmee ci tasawufBi ko mbir mi gënee lëjal, gën a fees ci moom, la daa di béral woote gi dajale mbooloo mi ni léen ku àndoon ak nun ngir jàng kese na laxas jëm fu ko soob, man loolu rek taxatu maa jóg, ku bëgg li nu bëgg na toogDaa di léen fay bàyyi duggu ca biirWaxam jii daa di léen jural jaaxle, ñenn ñi dem, ña ca des toogAm ñu doon jéem a tëye seen i xarit ngir ñu des, am  tam ñu doon xiirtal seen waay ci demSëriñ bi moom ni tekk jéemu la tëye kenn ba mujju li ëpp ci mbooloo mi dem bàyyi ko fa, la ca gën a néew des faBi ko ndongo yi nangulee li mu léen doon woo, ca la tàmbali di léen tar-biya ak a tarqiya (tarbiya mooy yar nit ba jikko yi sunu Boroom gërëm nekk ci moom), tarqiya (mooy yéegee nit ko ba yeggale ko ci Boroomam)Lii Yonent bi saws moo ko ko digaloon ndax am na Kilifa gu wér gu nettali ni Sëriñ bi wax na ko ni Yonent bi saws moo ko wax ni yaral sa àndandoo yi ci Himma te bu léen yar ci am njàng kese (rabbi asxaabaka bil’himmati walaa turabbihim bi’darsi faqat)Ca la waxee ni sama Boroom digal na ma ma lee-ralal nit ñi ni man ab wéeruwaay laa tey kaaraangeKu bëgg yiwu àdduna ak allaaxira na wéeru ci manBi loolu lépp laata am, fekkoon na Sëriñ bi mu sóobu woon ci di bind ba woy Ummul Baraahiin bu Imaam Sanuusi, waajuram Sëriñ Moor Anta Sali bég ci ba mujju di ko jàngale bàyyi wesar ba doonoon cosaan laMu woyati tée-reb Imaam Xazaalii bi tuddu Bidaayatul Hidaaya daa di koy tuddee Mulayinu Suduur (Liy nooyal dënn yi), ginnaaw bi mu gàttal ko tuddee ko Munawiru Suduur (Liy leeral dënn yi) teg ci Jazbatu Sixaar (Bijji gone yi) ak Jawharun Nafiis (Wurus wu gànjaru) nga xam ni da cee woy wesaru Imaamul Axdariyu ak yeneen téere xam-xam yu dul yooyuSëriñ bi wéy ci yoon wu jub wii moom ak magu taalibe yiginnaaw bi la dem Mbàkke Bawol ginnaaw bi mu saxee Mbàkke Kajoor lu tollook ñaari at, nit ñi di ko dikkal jóge fu ne, ñii di jébbalusi, ñii di joxesi àddiya, ñii di sàkkusi ndimbalMu mujju yoonu këram gi mel ni yoonu jaGinnaaw gi mu siiw lool, ñépp di yéemu ci moom te boo ba amagutoon fanweeri at.Ci jamono yii Sëriñ bi wër na réew mi dalee Saalum ba Waalo, siyaare fa mag ña, ña cay dundu ak ña dundul, jaar ca sëriñ sa, jëlee ca ñoom ay wirdBokk na ci ñi mu siyaare, waa kër Seex Siidiya, siyaare Seex Baaba mum Abiihi, tagg léen, jëlee ca ñoom, woy càllale xaadir gi, tàmbalee ko ca Seex Baaba ba fa mu yem, looloo taxoon kenn ci Seexu naar yu mag yi mas na koo laaj kuy sa Sëriñ ? Mu ni Rasuulu Laahi saws, mu ni ko kon lu tax nga ne fi di tuddu waa kër Seex Siidiya ak a woy ay sëriñ ak a tagg ? Mu ni boo ba damaa meloon ni ku gumba di làmbatu yoon wi di ko sàkkoo xam ci ku xam ak ku xamul, bi ma dajee bo-room yoon wi ci ndimbalul Yàlla muy Yonent bi saws mu ñoddi ma ci boppam, ca laa bàyyi ker-keraan yi.Seex Siidiya Baaba tam tagg na Sëriñ bi ci ay xasaayid bokk na ca ay waxam Seex Axmadu Bàmba xéewal la gu Yàlla jox mbindéefam yi.Bi mbokk yi gisee ci moom xel mu kawe, diine ak mbaax gi mu ame ak jublu gi ko àdduna ak nit ñi jublu, ñu tàmbali di ko iñaane di ko lorMu daan julleendoo ak ñoom, lor yi mujju ëpp ba daa mujju beru léenYàlla gën a fësal mbiram, ñu gënatee merDaa wul jaxasook buur yi ci dara ba ci jamonoy Maam Moor Anta Sali daan na sàkku ci moom ci ay bataaxal yu mu ko daan bind ngir mu bàyyee jëflanteek ñoom, naan ko seen teddngay àdduna jii toroxte la ëllëgSëriñ Moor daan ko ko nangul te di ko ci jéggalu waaye njabootam gee taxoon ba manu léen a bàyyiLatjoor daan na yónnee ci moom ay leetar yu bari tee wul Sëriñ bi bañ ba wax nañu ni wax na bis kenn ci ndaw yi mu daan yónni neel ki la yónni rus naa malaakay Yàlla yi di ma gis ma jëm ci buur bu dul YàllaSeex Aadama SÀLL, kenn la ci ñi njëkkoon a jébbalu ci Sëriñ bi, nee na ba-taaxal bi Sëriñ bi mujjee bind Latjoor moo ko doon yóbbu, wax na ca ni Muxa-mmad Ibn Maslamata nee na boroom xam-xam ci buntu buur mi ngi mel ni weñ wu tag ci kaw ay jonkanLatjoor jox Xaali Majaxate Kala bataaxal baBa mu ko yëree daa tiit ba wax innaa lillaahi wa inna ilayhi raajihuun, Latjoor ni ko lan la ? Mu ni ko, kii waxul ak yaw man lay waxal, Latjoor ni ko lu mu wax ? Mu jàngal ko ko, Latjoor ni ko ci man mii la gën a dal ndax yaw lu man a xew yaay weñ wi man nag ay jonkan laa waaye nag yaw miy boroom xam-xam loo wax ci moom? Xaali ni ko man daal li ma gisoon mooy nu bàyyi ko ndax di xeex ak moom ag woru la, boo ko daanee ci ñi gën a kawe, bu la daanee nga bokk ci ñi gën a suufe te maneesu koo daanLat Joor ni ko wax nga dëgg ndax baykat yàgg naa gis jànj ci toolam te manu koo bay, manu koo saxal mu bàyyi ko faXaali ni ko nanu ko jàppee jànj boo bu Ci noo nu la leetar ya dakkeeBi nit ñi barilee lor yi ak sonnal gi ca Mbakke Bawol ca la sanc Daaru Salaam ci njalbéenu atum junni ak ñetti téeméer ak ñent waaye tee wul lor yi wéy di dol-liku mu sax fa lu tollook at di yar nit ñi di léen yéegee ci Yàlla, ñuy gën di bari, mu jóge fa dem ca penkub bët-gànnaaru Daaru Salaam ci lu tollook juróom wala juróom ñaari kilomet sanc fa Tuubaa ci mujjug atu junni ak ñetti téeméer ak juróom, tuxu fa ak njaboot giSëriñ Fàllu Mbàkke nettali na ni magam ja Sëriñ Móodu Mustafaa mi njëkk a doon xalifa mi ngi ganee àdduna Daaru Salaam guddig àjjuma fukki fan ak benn ci Muxarram atum  ci Gàdday gi njëkk Sëriñ biy tuxu ndax moom mi ngi tuxu ci li ñu wax ci jumaada saaniya Ci guddi Kazu Rajab, maanaam ñaar fukk ak juróom ñaar ci Rajab, Sëriñ Fàllu gane jamono ñu magantee juróom benni weer ak fukki fan ak juróom ñaar, ginnaaw bi la Sëriñ Muxammadu La-min Baara gane jamono bokk ak Sëriñ Móodu Mustafaa ndey ak baay ci atum  ci Gàddaay gi Mu des Tuubaa moom Sëriñ bi di dem ak a dellusi ak a tuxu ci diggante kër yi niki Daarul Minan, Daaru Raxmaan ak Daaru XudoosYàlla rek a xam la daan xew ci digganteem ak Boroomam ak digganteem ak taalibe yi ciy xeetu tarbiya ak tarqiya ak digganteem ak ñu baax ñi, ci ay mbir ak i duggalante ak ay xulóo ngir seen i doom ak seen i taalibe yi wëlbatiku woon jublusi Sëriñ bi ak ci digganteem ak buur yi ak jaraaf yi ci ay xulóo ngir fiir.Bi Sëriñ bi nekkee Tuubaa ba nit ñi bari fa, magi taalibe yi denc ay soxna, ñu bari ci ñi dëkkoon ci dëkk yi ci wet gi tuxusi Tuubaa ak seen njaboot, ñi Sëriñ bi jublu woon a yar tàmbalee jaxasook ñeneen ca la sanc Mbàkke Baari, ca la dé-nkee njàngum Alxuraan mi Sëriñ Abdu Raxmaan Lóo, njàngum xam-xam mi mu teg ci loxo Maam Cerno Biraayim, ànd ak ñoom Mbàkke Baari ak seen i kuréelWax Sëriñ Mbàkke Buso mu des Tuubaa di jëwriñu ndongo yi, ñiy siyaaresi bu ñu ñëwee ak seen i àddiya, ku ci war a aksi mu bàyyi ko mu ñëw, ku waru la aksi mu tëye ko.Tuxu gaa ngi amee ci sawaal ci atum junni ak ñetti téeméer ak fukk ak ñaar ndax gisul ci Bawol, barab bu man li mu bëgg ca jamono joo ja te Jolof suufu ay maamam la woon, ca la dem Mbàkke Baari sanc fa, waxtaan fa ak yenn jaraaf waaye ay ñagas-ñagas feeñ ca njalbéenu wax ji, àggoon ci ñu naan, nun déey xamu nu woon ci ay taalibe ag sàkkoo doon buur di xëccoo ak nun sunuy suuf.Lii mooy mbiru Sëriñ bi ak ay àndandoom ca njalbéenu Jolof, bu dee lu aju ci ña mu bàyyi woon ca ginnaawam, Sëriñ Mbàkke Buso nee na taalibe yi mu bàyyi woon Tuubaa, bi ñu yëgee ni Sëriñ baa nga Jolof, ñu tàmbalee wuti pexe ngir dem fa, yalwaankat yi fekksi léen ci loolu ñu gàddaaye Tuubaa wuti Jolof.Bi buur yi ak seen dag yi gisee li ñu gis te ñoom boroom i ngànnaay la ñu, da ñu daan soŋŋ ku léen daan jéema xatal, duma ko, nangu alalam, ray ko mbaa ñu jàpp ko jaam moo tax bi jaraaf yooyu demee ba manatu ñoo dellu ci seen aada yu bon yoo yee ndax tubaab yaa ngi fi, da ñoo mujju di léen xiirtal tubaab yi, jaaree ko ci ay pexe ak ay worJaraaf yooyu jaxase goo gu ñu doon jaxase jullit yeek tubaab yiBari na lu ñu daan wax tubaab yi naan léen diw da léen a bañ, diw nangu wu la fay galag (impôt), diw mii am na lu mu léen di waajal, diw mii mi ngi wut ay ngànnaay di dajale ay fas wala nit yaa ngi koy déglu wala ku bari taalibe la yu koy màggal fa màggal yem ba àgg ci bu léen junjoon géej gi ñu sóobu ci xuus ko ak yeneen ak yeneen ci ay sos lépp ngir bëgg tubaab yi digal léen ñu soŋŋ Sëriñ ak i taalibeem.Su ko defee wax su baree tey bàyyeekoo ci ku la naan mooy sa bët bi lay xoolal di na mujju am lu mu jeexital ci yaw, rawati na su fekkee ki ñuy tuumaal di ko rambaaje jéemul a setal boppam.Loolu moo waraloon tubaab bi tàmbalee tiit ci moom ndax da ñu koo nuróole woon ak Seex Umar Fuutiyu Taal, Maalik Ba ma ñu gënoon a xam ci turu Màb-ba Jaxu ak Axmadu SeexuJaxasekat yi da ñu daan wax tubaab yi ni Sëriñ bi ñii lay roy ba mujju tubaab yi manatu ñoo ñàkk a gëstu li ñu léen waxLii mooy li gën a waral tubaab bi jublusi Sëriñ bi ginnaaw bi ko sunu Boroom dogalee namm ca la mu ca namm ndax Sëriñ bi lorul kenn, soxlawul dara ci mbiri àd-dunaBi tubaab yi demee ba manatu ñoo ñàkk a xool mbiru Sëriñ bi, ñu tàmbali faa yabal ay ndaw ak ay bataaxal ay yoon yu bari di sàkku ci moom mu seetsi léen moom muy xaar ndigalu YàllaÑu gisee yéex a wuyusi gi muy ag bañ, loolu may ña daan jaxase ñu gën a am lu ñu wax ba naan tubaab yi waxoon nanu léen ko, gisal ngeen seen boppBi Sëriñ bi jotee ndigalu Yàlla ak Yonent bi SAWS ca la génn këram ga mu sancoon Jolof ngir jàng ak jàngale ci bisu gàwwu fukki fan ak juróom ñett ci weeru safar ci atum junni ak ñetti téeméer ak fukk ak ñett ci gàdday giBi muy génn ca la dajeek ka jiitewoon mbooloo xare ma tubaab bi yabaloon ngir ñu jëlsi Sëriñ bi bàyyeekoo boori Luga, ñu far daje ca Jeewal ca ngoonu bis boo baSëriñ Bànji Njaay ci ñi àndoon ak Sëriñ bi la bokkoon nee na am na benn karaama bu feeñ Jeewal mooy bi ñu fa àggee da ñoo jeexaloon ndox te foo fa ndox bari wu fa, satala Sëriñ bi jeex.Bi ñu nekkee ci jaaxle goo gu  la benn waay ju yor ab baag bu fees dell ak ndox jegesi, ñu wax ak moom xamul li ñu koy wax, ñu jox ko ab defukaay, mu duy ko ba mu fees ak ndox, ñu naan, Sëriñ bi jàpp ndax moom daa wul tiim, waay ja jàll te déggu ñu aw làkkam xamu ñu ci moom daraSëriñ bi nee na nasaraan boo bu jiite woon soldaar yi moo doonoon ki yo-roon Luga (gouverneur) ca jamono joo ja, doonoon gorob buuru ndar (boroom ndar), looloo waraloon ñu déglu woon ko ci ay mbiram, mu nekkoon ku rëy ku daa wul wax ci Sëriñ bi lu baax, dogu woon tam ci tumurànkeel Sëriñ bi far dogalub Yàlla bi dëppook li mu bëggoonLoo loo taxoon Sëriñ bi yàgg Ndar ñuy xool ay mbiramSëriñ bi nee na Ndar ñetti kuréel ñoo fa nekkoon, ñu bëgg ñu bàyyi ko, ñu bëgg ñu faat ko ak ñu bëgg ñu tumurànkeel ko, ñu mujju ñii la Yàlla dëppale ndogal bi ak seen xalaat.Sëriñ bi wax na ni sunu Boroom xéewalal na ko ñett yu gën seen ñetti kuréel yoo yee ndax bi muy tukki amoon na martabay dëgg-dëggi Sëriñ ci iimaan, islaam ak ixsaan waaye dese woon na lu mu yittewoo woon lool ba mu daan ko jaaxal aka teree nelaw guddi te nee na ñàkk loo lu ñu koy jam ay xeej di dag-gate ay baaramam te mu am ko moo ko ko gënalLoo lu  moo di Matug gëm Yàlla gi nga xam ni mooy dëgg-dëggi xam Yàlla ak Matug lislaam gi nga xam ni mooy yaqiin ak Matug ixsaan gi nga xam ni mooy àgg ca Yàlla Mu Kawe MiÑetti mbir yii Sëriñ bi nee na amee wu léen, ci lu dul jaxasoo gi mu jaxasook tubaab yi.Ab nettali bu yéemee ngii te Sëriñ bi nettali ko ci mbiru Kilifa Luga bu rëy te bon boo bu yoroon mbiru tukki Sëriñ bi te taxawoon temm ci mu amSëriñ bi nee na bi mu nekkee ci tukki bi daa dégg ñu ni dañu koo mujju mere, gëstu ay mbiram gis ci luy waral ñu génnee ko tumurànkeel koBi ñuy xalaat mbugal mi ñu ko wara teg am ku ni kii daal ginnaaw moo taxoon ñu génnee Sëriñ bi nañu ko yóbbu fa waayam ja nekkÑu dëppoo ca loo la muy fayug sunu BoroomSëriñ bi nee na yëgu ma lu dul ñu ne ma àttekat baa ngi ci dun bi mu nek-koon, mu nekk foo fa ab diir di ko làqatu ngir ragal ak rus, loo lu moo waraloon mu dem gis saytukat ba fa nekkoon ni ko moytul Sëriñ bii fi yaw, bu ko jéema def lenn lu ko naqari ndax lii ma dal de dara waralu ko lu dul sama yéene ju ñaaw ci moom.Loo lu moo waraloon àttekat boo bu nooyoon ci Sëriñ bi, li jafe woon ci tukki bi lépp mujju yombGinnaaw bi la ñu ko yóbbooti ci penku bi, foo fa la faatooSu ko defee nu yeggali fa nu yemoon, Sëriñ bi fanaan foo fa, bi mu jullee suba, laxas jëm Kokki, ñu yendu fa, mu tàmbali faa woy Xasidag Asmaa’u Ahlu BadriBoo ba bisub dibéer la, bi gee jàllee ba teg lu néew ci la ñu laxas ci gud-dig altine dëppook ñaar fukki fan jóge Kokki boo ba Sëriñ baa ngi war benn fas bu tuddoon Awnu Lah, fas bu gaaw nga xam ni fasi njoñ buur bi manu ñu ko woon a jot te ñi ngi doon def lu ñu man ba mujju am ci ñoom ñu naan ko Sëriñ bi defal ndànk, yërëmal sa bopp te yëram nuGinnaaw bi la ñu àgg Luga laataa fajar, yendu fa.Sëñ bi nee na ginaaw bi ñu jullee tàkkusaan la ñu duggu ci saxaar gi jëm Ndar, àgg fa bi jant biy bëgg a soSëriñ bi nekk Ndar la desoon ca weeru sa-far muy fukki fan, ak weeru rabiihul awal ba ca bis bu mujju ba, muy bisub alxames Ci diir boo bu la àggal Xasiidag Asmaa-u Ahlu Badri mu làmboo turu waa Badar yéppKuréel yu bari ci njiiti Njàmbur yi seetsi woon nañu ko ngir tinusi ak rammusi ci tubaab biSëriñ bi ni léen bàyyi léen ma ak sama Boroom, moo léen ëpp ñeewant ci man, gën léen a xam li gën ci manNee nañu bi ñu ko taxawalee ci seen kanam wax ak moom ci teewaayu kilifa tubaab yi te boo ba moom ku wéet la woon ci seen biir, ñu ni ko wax nañu ñu ci yaw nàngam ak nàngam ? Sëriñ bi ni léen indil léen ma ki léen ko wax ba xam man ak moom ku ciy ki wax dëggBoo ba li ñu doon wax naan moo ko def, ab dof sax du ko def sàkkantumaak ku mel ni Sëriñ bi.Ca noo na la ñu mujju àtte ni Sëriñ bi fàwwu ñu tumurànkeel ko, génnee ko réew mi ba coow li fi ay jàngalem jur ñu fàtte ko.Ca bis ba mu war a jóge Ndar jëm Ndakaaru te boo ba daa woor, àgg fa njëkk jant biy so ñu wàccee ko fa ca genn kërBa muy tàmbalee waajal dog ak julli la ñu jékki-jékki benn ndaw teew ni ko ayca ñu dem, Sëriñ bi jóg ànd ak moom, waay ja yóbbu ko ci néeg bu deesi muslu, lëndëm kariis, tàng jër, xeeñ xunnuSërñ bi gis ni li wàcc ci moom du leneen lu dul nattub Yàlla bi ko doon xaar, amu ci pexe mu dul muñ ko te sant Yàlla, gërëm ko ndax doon na séentu lu gën a rëy loo luSëriñ bi nee na mu fanaan fa dundal guddi gi ci saari Baqara ak Aali Imraan, teg ci julli ci Yonent bi sawsBi ñu xëyee, Sëriñ beey wax muy bisub àjjuma, di bis bi njëkk ci rabii’u saanii ca la yéeg ca gaal gaGaal gi yendu, fanaan, mbooloo ci muriid yi dikkal nañu ko faBokk na ci mbooloo moo mu Seex Ibra Faal moo ca magoonAm na ci biir gaal gi ba tay, waay ju ko dikkaloon di ko laabiire naan ko am na njiit bu bees bu ñëw jóge tugal, jaxasoogul ak nit ñu ñuul ñi, boo ko bindoon xamal ko ni dañu laa tooñ kon mu delloo la sa kër ca sa njaboot, Sëriñ bi nee na waay ji bàyyiwu ko, di ko ci lëjal ba mu far jël daa ak xalimaam, nee na bi mu tàmbalee ba bind benn bind la ko kàddu dikkal jóge fa Boroomam ni ko léegi da ngay diis sa aajo mbindéef mu mel ni yaw bàyyi MaSëriñ bi nee na mu mel ni daanaka ku faatu ngir kersa, ca saa sa la far la mu bindoon waaye ngóor si lëjëlati ko, ca la Sëriñ bi waxee ni loo lu manul a nekk, ni ko bu Buuru buur yi buy wax ak jaamam yi mu dëgëral, kenn du ko man a xam ku dul njoñam.Gaal ga déqi bisu Gàwwu, Sëriñ bi nee na romb nanu Konaakiri, am benn saalum-saalum bu ko fekk ci gaal gi jox ko àddiya ju kawe, ni ko man de damaa dégg ñu ni yaa ngi ñëw ci gaal gi jëm Gabong ma ni naa la siyaaresi nga ñaanal ma dénk maSëriñ bi nee na ci waay joo ju la déggee turu Gabong, xamee ca tam fi ñu ko jëmee, mu daa di koy ñaanal ni ko bi mu koy dénk : xamal yaw sama mbokk ak foo man a nekk ni amul benn Buur bu dul Yàlla, ku jublu ci ku dul Yàlla di na xam ni amul ku fi nekk ku dul Yàlla, ku jublu ci Yàlla te jaareewoo ko ci Muxammad Yonentub Yàlla bi saws di na xam ni Yonent beey ki Yàlla yón-ni, ñu daa di tàggoo, mu demSëriñ bi nee na ñu romb Karambasaa, mu ni am na ku ko doon ñaawal ci biir gaal gi waaye Yàlla dox diggam ak moom ci xereñamLoo lu ni mu amee mooy daa am jëmm ju yéegoon ci gaal gi ca Konaakiri te moom xamu ko woonBi ñu jegee Karambasaa benn waay ju ñuul génnee ci ab néeg ni ko ndax yaw yaay diw ? Jaar ci turu Sëriñ biSëriñ bi xool ko, waay ja ni ko nee nañu ma sama mbokk moo la jàpplu ngir barig li la sa taalibe yi di màggal ak nàngam ak nàn-gamBi mu tollee ci wax joo ju rek gaal gi daa di yuuxu mu dem di xaar coow li dal, ba mu dolli ay ñaawalam waaye yuuxu goo gu bàyyiwul ba kero gaal ga di teer.Sëriñ bi wax na karaama gu yéeme gu ko Yàlla defal ca Daawme ndax daa jëloon benn bitéelu misk bu mu yoroon ngir wis ko ciy yëreem ak i téereem, nee na ñu ni ko sànni ko ci géej gi, mu gaaw sànni ko ca, bi gaal gi teeree, mbooloo ci sunu mbokki jullit ñi duggusi ndax déggoon nañu mbiram ngir nuyusi ko waaye li ëpp ca ña duggu jox nañu ko bitéelu misk.Mu waxaat ba tay ni bokk na ci karaama yi ko Yàlla defal ci gaal gi, tàggat gi ko sunu Boroom tàggatal boroom gaal gi muy dikk ci moom di ko waxtaanal di ko won ag ñeewent ak yërmande ak a mettitlu bu baax li ko dalDaan baril lu mu ko daan wax naan ko yaw da ñu laa tooñ Sëriñ bi wax na tam ni am na benn doktoor bu ko seetsi woon foo fa, mujju am yërmande lool ci moom naan ko dama laa bëgg rek te fas yéene laa dim-baliAm na tam benn waxambaane tubaab bu ko dikkaloon bu bokkoon ci waa gaal gi, mu ni Yàlla def ci xolam mu sopp ma, Sëriñ bi nee na mujju na di ko ligéeyal ni ko muriid yiy defeeMu ni moom noo nu la Yàlla nekkee woon ak moom ci ay xéewal, tàggatal ko ñépp ba kero muy wàcc Gabong.Sëriñ bi wax na ni Gabong yàggu fa dara daa di fa tuxoo dem ci beneen ba-rabFoo fa la sax juróomi at, mu ni ci diiru juróomi at yi la mujjee mel ni ab jant ci yëkatiku ay maqaamaWax na ni ci diir bii tam la taalife taalif yu kenn masu la def ngir ab taar ak bari njariñ ci Yàlla ak Yonent bi saws ak ci lislaamBarab boo ba mooy MaayombaBa mu fa defee juróomi at la demati ci beneen barab, nekk fa ak coono, am fa ñetti at yu des tuuti di ligéeyal Yonent bi sawsNee na am na benn waxambaane bu bokk ci ñoom bu ko fekkoon fi mu nek-koon di bind, mu rocci jaaseem di ko wëndéel ci boppu Sëriñ bi naan ko yaw yaay diw di jaar ci turu Sëriñ bi, Sëriñ bi ni ko waawMu ni Sëriñ bi moytu ma sama maam raykatu waliyu la woon te maa di ab sëtam, Sëriñ bi joxoñ ko xa-limaam gi gëdd ko mel ni ku koy soŋŋ ni ko xamal ni doo sa maam ja daa raye te du ma ku mel ni ña sa maam daan ray, waay ja daa di tiit daw jóge foo faNee na bokk na ci karaama  yi ko Yàlla defaloon ci géej gi, feeñug Ahlu Badr, mu ni bi mu nekkee ci benn ci barab, da ñu koo yóbbu woon ca karce ga, dëk-kal ko fa soldaar saNee na mu mel fa ni kenn ca ñoom, ñuy tux ak a naan ak a fo ci wetam mu koy muñ ndax xam na ni mukallaf mu ne am na ñaari malaaka yu ko séq di bind ay jëfamGinnaaw ñaari malaaka yoo yu ñoo man a muñ, man a dékku li ñuy dajeel ci ay lor ngir topp seen Boroom kon du jaadu ci moom Sëriñ bi muy jàmbat ndax ñoom kat li léen di naqari rek moo koy naqari, li léen di metti moo koy metti te ñoom du ñu jàmbat Ci noo nu Yàlla dogal soldaar si génn bis di tàggatuji, ba ñu demee fa ñuy tàg-gatoo fekk fa mbooloo mu war ay fas kaalawu, sappewuSoldaar si daa di tiit taxaw, ci noonu seen njiit li tëye léen gëdd léen ni da léen di ray bu ñu siiwalee xibaar biBi suba jotee ba leer, mbooloo mi waroon fas yi ni mes, soldaar si dem ni miig bañ a nettali daraSëriñ bi nee na bi loo lu tegee ay fan, góornóor bi woo ko nooy-nooylu ci kanamam ni ko Sëriñ bi xanaa dangaa am ay àndan-doo yu lay dimbali ci li nga bëgg ? Sëriñ bi ni ko ñoo ñu ñoom ay nit la ñu wala ay jinne? Mu ni Sëriñ bi yaa ko gën a xam, Sëriñ bi ni tekk mel ni ku ci xamul dara, waay ja daa di noppiAm na ci boroom xam-xam yi ku ko ci laajoon lu waraloon feeñug Ahlu Ba-drin gi, Sëriñ bi ni ko ngir tiital noon yi la woonKeneen laaj ko ni ko ñoo ña ñooy nitu Ahlu Badrin ña wala malaaka ya ? Sëriñ bi ni ko malaaka yaa Am ku neeti ko ndax Yonent bi saws ca la woon ? Sëriñ bi ni ko moo doonoon seen njiit.Nee na tam bis teg nañu ko ci mbedd mu xat daa di joyal aw nag ci kawam, tàmbalee seetaan yaakaar ni di na dal ci kaw Sëriñ bi waaye bi mu ko jegee da fa daal di jékki-jékki naaw ci jawu ji mel ni daa am ay laaf ba kenn gisatu koAm na bis mu jote ak góornóor bi jote gu tàng, ngir daa wutoon ñenti bant teg léen ci buntu néegam ngir def ko jullikaay ngir ñiy romb bañ di ci jaar, bi ko góornóor bi gisee da fa daa di jóg falang jàkka ji buddi bant yi sànni léen ni fii amul julli amul lislaam da nga noo bëgg a yàqal sunu soldaar yi, Sëriñ bi ni miigBi ko Yéli SÉY yëgee te tubaab bi demagul, dafa daa di jóg ca saa sa dawsi ànd ak aw meram, ni ko lu tax nga tas jàkkaam ji te moom defu ko fu dul ci buntu këram ? Sakkul yoon wi, xatalul kennTubaab bi ni ko man daal maa ko def, fii jàkka du fi am, Yélli ni ko waaye man di naa ko defaraatal jàkkaam ji na mu meloon, tubaab bi ni ko du fi ameeÑuy bëgg a dóorante nit ñi dox seen diggante, ñu nekk di xulóo diggante tàkkusaan ba jant so, ci biir loo lu lépp Sëriñ baa ngi bind Ci xisa bii la bindee Xasiidag Rabbanaa axrijnaa min haazihil xaryata zaalimi ahluhaa wajhal lanaa min ladunka walliyan wajhal lanaa min ladunka naziiran, ñaan Yàlla jàkkaBi mu àggee foo fu ñu ni ko nangul nanu la ko, di nga ko gisLoo lu mooy jàkkay Jurbel ak bu Tuubaa.Am na bis Yéli moo mu siyaaresi ko Njaaréem jóge ca yoo ya wàll, ginaaw bi jumaa ji noppee muy ju Njaaréem jiSëriñ bi ni Sëriñ Muxammadu Lamin Jóob Dagana ak benn waay ànd léen ak moom mu siyaare jàkka jiÑu ànd ak moom, won ko jàkka jépp, penkook sowwu, biir ak biti, mu yéemu loolBi ñu dëppee Sëriñ bi ni ko noo gisee jàkka jii ak sama jàkka joo jee, yaw mi ma doon xeexal aka dàqul ? Mu ni Subxaana Lah maneesu léen a tolloole, Sëriñ bi ni lii mooy maanaam sama wax jii: (Yàlla dàq na jëme ca ku dul man ca Maayomba la naqari woon sama xol te yékkati samag wàll)La naqari woon sama xol bu nu koy firi mooy tas gi nu tasoon jàkkaam ja, yëkati samag wàll mu jublu ci yëkatikug sooroor yiSëriñ bi nee am na at boo xam ni bu dul woon ak li ko Yàlla tawféexal saa su xamee ni weer tàmbali na mu di ko bind kon benn weeru Ramadaan doon na jàll te du ko xam ndax waa dëkk boo bee mu nekkoon xamu ñu woon lu dul weeru tubaab yiBi korite jotee daa xëy dog, sangu, def li ci sunna digle lépp génn ni dafay julliji ca péncu dëkk baBi mu àggee xool sowwu ak penku, xoolati ndeyjoor ak càmmooñ mu wóor ko ni kenn du ñëw, am ñaari jaam yu jigéen yu war a tollu ci mukkalaf aksi taxaw ci kanam Sëriñ bi di ko seetaanSëriñ bi kàbbar ñu tàmbalee xàqataaySaa su kàbbaree ñu ree, naka noo nu ba mu jullee ba sëlmal def xutbaam.Am na benn waay bu bokkoon ci kilifay barab bi mu nekkoon da koo digoon bitéelu misk ci lu dul mu di ko sàkku ci moom ndax moom Sëriñ bi daa wul sàkku ci ñoom dara te daa wu ko séentu ci ñoom, daa wul wóolu seen ay dig tamWaay joo ju ko digoon bitéelu misk bi ndekete daa digoon keneen lu mel ni li mu ko digoon waaye bi mu deful li mu digewoon, waay joo ju daa tàmbali di xulóo ak moom, moom tam muy setal boppamLoo lu lépp tam mi ngi doon amee ci wetu Sëriñ bi ci wolof tam la ñu doon waxee waaye yu leerul dara waaye làkk gi ñu koy làkk li muy leeradi leeradi fàttali na Sëriñ bi réew mi, ba mel ni daa ñibisi ngir gëj gi mu ko gëjoon a dégg, loo lu neex Sëriñ bi lool, sedd ab xolamMu neeti tumurànke gi juróom ñetti at yu des tuuti laBi mu matalee li ko Yàlla bindaloon ci ag tumurànke ci suufu yéefar yu ñuul yi, Yàlla indeeti ko ca suufam ngir nitam yi ñoom tam jariñu ci moom ci li ko Yàlla may ci ay mbóot ci tukkeem bu barkeel boo bu Ci noo nu Yàlla daa di def ci xolu kilifay nguur gi ñu am ag ñeewent ci moom ba delloosi ko.Sëriñ baa ngi aksi Ndakaaru bisub gàwwu juróom benni fan ci Chahbaan (Ba-raxlu) atum kasasin di  ci Gàddaay giTaxawu fa daanaka, daa di jàll Ndar def fa lu tollook fukki fan ak juróom, am na ñu ni ñaar fukki fan la fa am ba ca bis bu njëkk ba ci Ramadaan lañu ko may mu dellu ciy waa këram mu doonoon bisub talaata, mu jóge fa dem Luga wàcc ca rakkam ja Seex Coro Mbàkke ca guddig gàwwu ga mu rañaane fa romb kër Seex Julo Siise jógeeti fa jaar kër muriidam ba Sëriñ Sire Lóo ca Sanoosi, sax fa la desoon ca Ramadaan ja, nop-palu fa, woor fa Ci diir bii foo fa fees na dell, raj-rajloo gi mel fa nu mu masul mel, ci diggante ay taalibeem ak ñiy sàkkusi ndimbal ak i kilifa yu koy siyaaresi di ko ndokkeel-siBokk na ca ñoo ña ka ñuy woo wee kéemaanu jamonoom, woykatu wax-toom Seex Ibraahiima Jóob AlmashariiAb xisaam lu xoromu la te yéeme ndax moom Seex Ibraahiima moo mu daa amoon ab bor bu mag bu ko lëjaloon lool ci jamono joo xam ni fay ko ci jafe naMu jóg wër ak moom ci sëriñ su mag si waaye taxul kenn tëye ci loxoom, ci noonu mu jaaxle lool te am tiis waaye bi Sëriñ bi aksee Sannoosi mu ñëw indaale ay bayitam tuddu ci mbiru bor bi ak ni mu ko séddalee ci diggante Yonent bi SAWS ak ñenti saxaabaam yiGinaaw sëriñ si nangu wu ñu koo xettaliBi mu yëgloo Sëriñ bi ni ko mu aksi, mu dikk nuyooBi mu laataa wax ay mbi-ram ak boram bi ak ni mu ko séddalee ci bayit yi, Sëriñ bi ni ko indil ma mbuus mee, mu indi ko, mu nee ti ko jox ma mi ci des, mu jox ko ko, mu ni ko waññil li nekk ci mbuus mu nekk, mu waññi ko, mbuus mu ne ñetti téeméer nekk ci, boo léen boolee muy juróom benn téeméerSëriñ bi ni ko indil benn téeméer bi te jël li ci des dimbalikoo ko ci say soxla te moom boram bi juróomi téeméer rek la woon, ca saa sa Seex Ibraahima daanu ab jéll, yuuxu ca kawSëriñ bi ni ko waaw yaw lu mu ? Mu nettali ko xisaam, jàngal ko bayit yiSëriñ bi yéemu ci lool te sant Yàlla waaye noon yi ñoom seen kiñaan gi mayu léen sax ñu xaar ba Sëriñ bi ñibi këram waaye dañoo daa di tàmbalee wut seeni pexe di waajal li ñu nar, di xaar waxtoom jot ba ñu def koBi Sëriñ bi jullee iid ca bisub kori ga mu doonoon bisub alxames da faa too-gaat bisub àjjuma ak gàwwu ba ca tàkkusaan sa, mu laxasee fa wuti kër taali-beem ba Góor Mag Jaw boole fa timis ak gee ngir tarug dox ba dem kër Samba Baabu fanaan faXëy bisub dibéer dem kër baay taxam Seex Ibraahiima ca Mbàkke Kajoor fanaan fa, laxasati ca tàkkusaanu altine ja, dem ca Masàmba Xari Jóob moom mi ngi kër Muxtaar, fanaan fa, yendu fa, jógeeti fa ngoonu talaata dem ca Muxtaar Mareema Silla ca Ñaxal, mu def fa ay fan jóge fa jàll Kokki Guy ca Muxtaar Sàmba Jóob yendu fa waaye fanaanu faDa faa jóge njëkk jant biy so te boo ba ña ngay waajal ñam yi waaye taxul mu xaar ko fa, dox nag jëm Daaru Salaam fa Maam Seex AntaRakkam jooju Seex Anta tàmbali di ko ganale ganale gu yéeme loolMu sax fa diiru fukki fan, bis bu nekk ñu ray ay fukki yëkk, bu ko matalul mottali ko ci giléem wala ay giléemBi weeru Digguw Tabaski tàmbalee la fa jóge wuti Daa-ru Manaan fa Maam Cerno fekk defaroon nañu kër ga bu yàggSeex Ibraahiima mii nu gën koo xam ci Maam Cerno Biraayim mooy ki Ku baax ki dénkoon njaboot gi ak bagaas yi bi muy tukki Ci noo nu magu taalibe yépp daje fa, Seex Axmadu Ndumbe jiite léenMaam Cerno moo doon jàngal goney Sëriñ bi ba ñu mokkal ci diir bu néew njëkk Ku baax kiy dellusi, dara yàquwul ci mbirum Sëriñ bi.Mu jullee foo fa iidul kabiir (tabaski), sax ci meloom wu sell wa ak yareem (tarbiya) ba mu nekkoon, mbiram ak mbiru taalibe yi di gën a jëm kaw, Kaamil yi ñu léen di jàng di leen xool ci bëccëg gi, di léen tari ci guddi gi naka noonu Xasaayid yi ak njàngalem xam-xam mi ak ligéey bi, loo lu lépp àgg fu kenn ma-nula melal ci kaweNi nga xamee ni mbirum Sëriñ bi yokku na ak bu taalibe yi ba jéggi dayo ba maneesu koo misaal noo nu tam la mbiru ñu iñaan ñi aka rambaaj yokkooJaxase gi dellu fa mu nekkoon, rambaaj yi jóg di def seeni ligéey ba nu xëy indil Sëriñ bi ay soldaarLi ko waral mooy bi fa Sëriñ bi defee ab diir la kër ga lakkBi ñu ko defaraatee ba noppi ba wut ay lal yu fa wara dem sëf ko ciy giléem la raj yi (agents secrets) gis loolu daa di wax tubaab yi ni léen Sëriñ bi dafay waajal jihaad ndax am na ngànnaay yu mu jënd yu bari ngir bëgg a dal ci seen kaw, jaraaf ji ñu dénkoon mbiru wàll yoo ya ca jamono joo ja moom it wax te tegu ko woon fenn ni Sëriñ bi da fay dajale ay kano aki fetal ak yeneen jumtukaayu xare di waaj ngir xeexLaaj ay soldaar ngir jàkkonteek Sëriñ biÑu àndoon ak moom ci kaw waaye wóolu wu ñu woon ay waxam moo tax ñu boole woon ko ak buuri réew yépp, Kajoor, Bawol ak Siin waaye bu Siin moo ci gënoona rafet njort ci Sëriñ bi, gënoon cee rafet wax ba sax Buur Siin bii di Kumba Ndóofeen Juuf wutoon na ay fuuglukat indi fa ngir ragal noon yi duggu ci ab néeg di fa dugal ay ngànnaay wala fetal te kenn du ko yëg ngir bëgga dëggal li ñu wax ni Sëriñ bi dafay dajale ay ngànnaayBi nga xamee ni gisu ñu lenn ci li ñu doon tuumaal Sëriñ bi te gisu ñu kenn ci ndongo yi ku yor kanam gu lëndëm mbaa gu ñëgKu ñu ci gis rek ma nga mel ni kuy waaja julliji kori mbaa tabaski ngir col gu taaru, ñu xam ni noon bi dafay fen, buur yépp rus Ci noonu ñu dellu di réccuAg karaamaa ngi nii ndax bi sodaar si laataa aksi, mbokki Sëriñ bi da ñu koo wër lëjal ko witt, gëna tar ci moom ay jiit ndax tiit gi ñu tiitoon taxoon amatu ñu woon kersa, taraloon lool ak moom, demoon nañu ba bëgg koo génnee seen biir bu ñu ko manoonÑa ca bokkutoon ca mbokk ya daal ñooy ña ca yaroo ca moom waaye Ku baax ki moom loo lu lépp tee wul mu doonoon ku féex ku ko yëgalutoon ya-ramam naan léen bég leen mbir mi ñaari bëy du ñu ci daanante waaye ñoom manu ñu ko woona dégg ndax tiitCa bis yoo ya la Ku baax ki génnee aw daggit wu yéeme ci ay woy ni léen bu ngeen ko jàngee ci kanamu soldaar si du ngeen dégg lu léen naqari mbaa ngeen koy gis, woy wi Sëriñ baa ngi ko tënkee arafu Raxmaanu Raxiim mooy Xasiidag Rabii bimaa Yachra’uMuxammad doomi Aliyu Alyaxquubiyu, nu gënoon koo xam ci turu Muxammad Tuubaa ngir taqoo gi mu defoon ak Sëriñ bi ca Tuubaa ak barig lu mu daan sikkar aka jàng Xasiida yiMoom mii moo nettali ni bi Sëriñ bi génnee Xasiida gi da ko ni mokkal ko mu mokkal ko ba ñu laataa ñëwBi ñu ñëwee Sëriñ bi woo ko ni ko jàng ko ca kaw, béral koMu jàng ko ni kuy nodd baamu ko lu tollook ñetti yoon, Sëriñ bi ni ko doy na, mbir mi mat na te yéwénWax nañu ni ka jiitewoon soldaar sa ba mu aksee daa tàmbali di dóor jaaseem ci sàkket yi ak ak gaal yi ba am na gaal goo xam ni da koo xar ci digg biBi ñu gëstoo gisu ñu dara la ñu dellu ànd ak toroxte ak kersaBoo ba la Sëriñ bi def Xasiidag Yaa Jumlatan xad salasuu di léen ci dàggiMoom tàmbalee bayit yoo ye nu tàmbalee téere bi njëkk ubbite gi nga xam ni Sëriñ bi daf ciy wax ni yéen ñiy bokkaale sunu Boroom di wax ni ñett la, génnee ngeen ma wax ni jaamub Yàlla laa te damay jihaad te damaa yor ay ngànnaay, li ngeen wax dëgg la man jaamub Yàlla laa tey Jëwriñ buy ligéeyal Yonent bi saws te yit damay jihaad waaye ci xam-xam ak ragal Yàlla laay jihaade te loolu Yàlla seede na ko.Ci bisu gàwwu fukk ak juróom ñent ci weeru Gàmmu atum , war a tol-look  juillet  ci faraase la Sëriñ bi génnee ca këram ga ca Daarul Man-naan ginnaaw bi ko ay bataaxal dikkalee ak ay ndaw tukkee ca nguur ga naan ko na léen fekk Ndar ginnaaw tisbaarMu fanaan Ngaabu ak njiitu soldaar si xëy dem Njaaréem, joge fa jàll TiwaawonFoo fa la yéege saxaar dem Luga, dem DaganaLoo lu lépp ci ag ayu bis la amee, sax na Dagana juróomi guddi jéggee fa dex baSëriñ baa ngi jóge Dagana ci ñaar fukki fan ci weeru Gàmmu ànd ak waayu Seex Siidiya Baaba ji mooy Seexunaa Ibnu Daada, man naa am li waraloon loo lu mooy li ñu wax ni Seex Siidiyaa ko wax ni léen Sëriñ bii de amul lenn lu ñaaw lu deesi ragal ci moomÑu ni ko woon ndax man nga noo wóoral li nga wax? Mu ni léen warlul naa léen ko, ñu ni ko woon kon léegi da ñu koy boole ak yawSëriñ bi moom daa wu léen yéexal lu dul diggante bi muy xaaree ndigalu Bo-roomam, loo lu moo daan waral ñuy njort ni daa bañ te fekk boo ba noo nu la demee Ci noo nu la demee ànd ak Seex Siidiya ba ñu àgg ci yenn ci kër yi nga xam ni du ñu woon këram waaye yu Banii Daymaan la ñu, mu wàcc fa ngir ay mbir ci digganteem ak yenn giir yi, su ko defee Sëriñ bi tam bu ñuy laxas mu laxasati def ko ay yoonBi tuxu yi baree nga xam ni daanaka du ñu sax fi barab te loo lu wuute na ak aaday waa réewam, mu tiis ko lool ak ag njabootam te tam taalibe yi da ñu ko daan dikkal fu mu man a nekk te barab yi sori nañu, sàcc yi bari ci yoon yi sonnal léen lool Ci noo nu Sëriñ bi sàkku ci ñoom ñu tàggoo, ñu bañ ngir xër ci ànd ak moom ak ngir dénk gi ko ko nguur gi dénkoon waaye Sëriñ bi moom dogu rek, ñu xam ni ku dëggu la te du sàkku dara ci bànneexu bakkanam, ñu mujju ànd ak moom ci li mu bëgg, nangul ko ngàntam.Ci tukki Gànnaar gi ca Sarsaara fa la Sëriñ bi dajeek Yonent bi saws mu jox ko fa Wirdul Maaxuuz ci lu dul ay gént waaye ci yeewuBi ko Sëriñ biy jox taalibe yi da ni léen jox naa léen wird wi ngir jëmmi Yàlla Mu Tedd Mi te Kawe kon tëye léen ko ngir jëmmi Yàlla Mu Tedd Mi te kaweMu waxaat jàpp léen bu baax, ku ci jotoon a yor weneen wird bu ko manee na léen boole kon muy leer ci kaw leer, bu ko manul na yem ci wird wu tedd wii.Ci yoonu Gànnaar gii ca Tintu Muxsin la ko xew-xew bu ñaaw daloon muy ab naar bu jógoon ngir ni dafay faat Sëriñ bi far Yàlla musal ko ciNi mu ko doon fexee mooy ñëw ci Sëriñ bi won ko ag cofeel gu dëggu jébbalu ci moomSëriñ bi tam suturaal ko boole ko ci njabootam, bindal ko ñetti bayit ni ko na ko saxoo jàng guddi ak bëccëgNaar bi moom tam dëkkee ko woonBayit yi lii la ñuy tekki lor ak saytaane jëm nañu ci ku dul man ndax ñoom ñaar amu ñu ci man benn kàttanYàlla mooy sama Boroom, Yonent bi saws mooy sama xarit te di sama soppe te bañ na tam sama loru te sàkku na ci Boroom mbindéef yi sama mbég.Naar bi taqoo woon ak loo lu di ko jàng guddi ak bëccëg ci mbooloo mi ak bu wéeteeMu ko daan def ginnaaw Saaru Yasiin mel ni kuy noddu daa wul taxaw lu dul ni daa sonnu wala muy nelawMu sax ci loo lu ay fan, am na ñu ni weerJamono joo ja Sëriñ baa nga woon fa njoñ Seex Siidiya nekk ca seen xayma ya Ci noo nu mu digaloon taalibe yi ñu defaral ko ag kër ca biti, ñu def ko ni mu ko bëggee woon Bi mu noppee mu wax ko Seex Siidiya BaabaMu digal mbokkam ma Seex Siidiya Muxtaar mu gunge ko ca kër ga mu defee ko noo naSëriñ bi digal naaram boo bu mu ñëw ànd ak moom ca kër ga tey jàng ñetti bayit yi ni mu ko baaxoo woonBi ñu aksee, seytaane jàpp ko xamal ko ni pexe mi mat na def doŋŋa ci desBi guddi gi soree ba kenn yëngootul, naar bi jóg summeeku daa di duggu ci kër gi wuti néeg ba Sëriñ bi nekkGinnaaw xamoon na fa jaasi Sëriñ bi nekkoon mu génnee ko ci mbar mi waaye Yàlla dogal benn waay bu bokkoon ci néegu nguuru Kajoor ñu ko daan wax Omar Faal Ndati, nekkoon ca jàkka ja di fa jaamu YàllaBi ko naar bi rombee mu jóg ca saa sa seeti ki yor mbiru biiri Sëriñ bi muy Muxammad Lamin Ñang doomu Muxam-mad Lamin Mati xamal ko ni am na jëmm ju jëm ca néegu Sëriñ biCa saa sa ndongo la jóg gaawantu fekk naar ba yor jaasi ja di settantal naka lay jekkoo Sëriñ bi ba man koo lor bu baaxBi naar bi xàccee bëgg koo dóor jaasi ji, Yàlla dogal mu lonku ci koñub xayma bi, dajeek ndongo li di wadd di dal ci kawam, naar bi yuuxu, muriid bi yuuxu ci kawamSeen coow li fees foo fa dell, ña nekkon ca wet ga yuuxaloo daje faSëriñ bee mujju ñëw dox seen dig-gante ak nit ñi kon ñu ray koMu dalal léen daa di yónnee ci benn mbooloo bu fanaanoon fu sori foo fa te mu waroon léen a yewwi, ni léen yóbbaaleel léen ma naar bii ba Xomaak ngeen bàyyi ko fa, dénk léen ñu yëram ko te dimbali ko ci ay bagaasam, làq léen xew-xew bi ngir bañ ñu gaañ koYenn taalibe yi gis nañu ni li tax Sëriñ bi delloolu naar bi Xumaak fa tubaab yi am sañ-sañ, junju la ci ni ñoom tubaab yi ñoo ko yónni woonYàlla rek a xam waaye pexeem ba sottiwulNaar bi bis dellusi na ci Sëriñ bi ca Xomaak, taalibe yi jóg ngir fexeel koSëriñ bi yëg ko génn ci naaj wi te solul ay dàll di wax ca kaw bàyyi léen ko, bàyyi léen ko alaa tuxibbuuna an yaxfira Laahu lakum (xanaa bëggu léen Yàlla yëram léen) di ko baamuÑu bàyyi ko, mu digal ko mu làqu génn te dem yoonamBi ku tedd ki nekkee Njaaréem, naar bi delluseeti faSëriñ bi aarati ko naan ko boroom jaasi ji, naar bi naan ko déedéet neel boroom xëm gi, su ko defee Sëriñ bi ree, génneeti ko ginnaaw bu mu joxee ay xéewalSëriñ Muxammadul Amiin jóob Dagana nee na gis na ko Cees ca Jànqeen te boo ba mi ngi ànd ak mbooloo ci taalibe yi waaye moom rek a ko ci xàmmee te bu ni woon kii de diw la ñu ray ko waaye nee na kon ana jikkoy Sëriñ biGinnaaw bi la Sëriñ bi dem Jaraari, barab la bu Halawi yi moom, Sëriñ bi tuddee woon ko Biirul Xayri di ci maanaa teenu yiw Ci noo nu Sëriñ bi tuxoo ciy barab dem ciy barab ba bi mu sancee ca Sahwa-tul Maayi, nu gën koo xamee Xomaak, soriwaay bi di lu tollook doxu bis bu tar ci ku sawar boo jógee Dagana wala PodoorLoo lu amoon ginnaaw atum Baksasin di junni ak ñetti téeméer ak ñaar fukk ak ñaar ci gàddaay giMu mujju di wër ci barab boo bu di tukkee ci kër di dem ca geneen gu jegeMbiram tam mook bu mbooloo yi koy dikkal di siyaaresi di gën a yokku ci jamono ju nekkAg karaamaa ngii gu amoon ca Xomaak maanaam Sahwatul Maayi ci genn guddi muy tawati tànk ju ko daloon te tar lool, foogloo taalibe yi ca guddi goo ga ni Sëriñ bi du weesu guddi ga waaye moom mu léen di dalal rek naan léen dellu léen ca yitte yaBi Yàlla dogalee mu wér ca suba ga mu xamal léen ni mbir mi balaa la woon bu jóge fa sunu Boroom jëmoon ci ay nitam, ñu naroon a jeex tàkk bu léen daloonSëriñ bi wax sunu Boroom na ko ko teg moom mu gàddul léen koMu ni ko jëlalMu doonoon lu diis jóge ci asamaan wàcc ci kawam mu daanu xëm, ñu indi ko ci xayma bi te yëgulKi ko yóbbu ci xayma bi di Moor Xari Jóob wax na ni jaan moo ko màtt.Ba mu fa nekkee ba guddi Gàmmu atum haksasin di junni ak ñetti téeméer ak ñaar fukk ak juróom di guddi àjjuma la fa Seex Ibra Faal ñëw jóge Ndar in-daale këyit wu jóge ca tubaab ya wu koy may mu dellu réewam SenegaalSeex Ibra jàppale ko ci tuxu giSëriñ bi tàmbalee waaj di tàggu waa dëkk biBa àjjuma ja dellusee di fukk ak juróom ñent ca weer wa mu génn këram goo ga sóobu yoonu Gaaya, di dëkk bu nekk ci penku bët-gànnaaru Dagana, ñoo ña sàkku ci moom mu julli ci seen jàkka ji nu doon yeesal ngir barkeelu ci mu ànd ak seen imaam ja Muxtaar Sow julli fa ñaari ràkkaa ci njalbéenu yoor-yoor jéggi dex gi dem Dagana nekk fa ba bisu gàwwu ñaar fukki fan ak juróom ñett ci weer wi mu duggu gaal ci tisbaar ji jëm NdarJamono yi mu nekkee woon Dagana, nganale gu nekk defal nañu ko ko fa.Bi mu àggee Ndar ca guddi ga da fa wàcc ca Seex Ibra Faal sax fa ay guddi, jóge fa dem Luga, wàcc ci Alaaji Masàmba Soxna, foo fa la yabalee ligéeykat yi ñu dem Céyéen ca Jolof jiitu ko fa defaral ko fa ag kër njëkk muy aksiGinnaaw bi la jàll Ngaajax fanaan ca jàkka ja, fa seen xabru wàlliyu ya nekk, daa di jàll ca kër Sëñ Asan Njaay yendu fa fanaan fa yendooti fa laxas dem Kokki wàcc ca Seex Muxammadu maamu Seex Basiiru, demati Duriga fa Seex Madun Sàmba maamu Seex Murtadaa Jóge fa àgg Kër Baasin ca Seex Muxa-mmadul Amina Xuma Jóob soog a dem Céyéen ci bis yu néew di njalbéenu Rabii’u saanii fekk yenn kër yi pareBi mu aksee ca kër ga da koo tuddee Daaru Raxmaan mu nekk fa mbiram ak doxinam di gën a jub ak a dolleeku waxtu wu ne ba ci benn ci ñaari jumaada yi ci atum saksasin di junni ak ñetti ak ñaar fukk ak juróom ñaar mu taxawal Daaru Xudoos ci sowwu dëkk bi soree ko lu tollook ñaari kilomet wala lu ko yées mu sax fa mbiram di fa dollikooti niki barab ya ko jiitu ba ca àjjumay ñaar fukki fan ak ñaar ci weeru Muxaram atum lasasin di junni ak ñetti ak fanweer Ci njëlu bisu gàwwu ñaar fukki fan ak ñett ci Muxarram atu lasasin la génn dem Njaaréem fekk mu julli woon suba ginnaaw bi mu doxee ay kilomet, fa-naan ca la yées TuubaaCa guddig altine ja mu fanaan Tuubaa ca Daarul Alii-mul Xabiir fa Seex Abdu Raxmaan Lóo muriidam ba jàngal doomam yu mag yiBa mu xëyee la dem Njaaréem fanaan fa guddig talaata ñaar fukki fan ak juróom ñett.Bi mu àggee Njaaréem, ñu dalal ko ci njalbéen gi ci benn pàkk bu nekkoon ci wetu góornóor bu ndaw biCa jamono joo ja ma nga dëkkoon ca wetamNee nañu ci safaru lasasin, di junni ak ñetti téeméer ak fanweer la Sëriñ Ibra mu Sëriñ bi gane àddunaCa Rabii’ul awal atum alsasin di junni ak ñetti téeméer ak fanweer ak benn la fa tuxoo dem ca këram ga nekk ca kaw tundu waGin-naaw bi mu ko tàmbalee defar ca weer wa ko njëkkLoolu  mi ngi amoon ca bis bu njëkk ba wala ba ca topp wala ya ko jege daa di koy tuddee Albuqhatul Mubaaraka di tekki Pàkk bu ñu barkeel bi.Ca ñaar fukk ak ñett ci weeru sawaal atum balsasin di junni ak ñetti téeméer ak fan-weer ak ñaar Seex Abdul Axad gane àdduna Ci Muxarram atum jalsasin di junni ak ñetti téeméer ak fan-weer ak ñett Sëriñ Abdu Xaadir gane àdduna Ci guddig àjjuma, fukki fan ak ñent ci ziilqihda atum jalsasin ba tay Sëriñ Saalixu gane àdduna Ci juróomi fan ci weeru kooru halsasin di junni ak ñetti téeméer ak fanweer ak juróom Sëriñ Suhaybu gane àdduna Ci ziilqihda hasasin ba tay la Sëriñ Abdu Samad gane moom itam àdduna Ci Rabii’u saanii atum jamsasis di junni ak ñetti téeméer ak ñéen-fukk ak ñett la Seex Murtadaa gane àddunaÑoo ngi tàmbali jumaay Njaaréem ji atum halsasin di junni ak ñetti téeméer ak fanweer ak juróom ci guddig dibéer weeru Rabii’u saanii Ñu tàmbalee gas fondmang bi ci ñaar fukk ak juróom ñaar ci Jumaada saanii atum walsasin di junni ak ñetti téeméer ak fanweer ak juróom bennTabax gi moom ñi ngi ko door bisu altine ci yoor-yoor, Sëriñ bi wàcc ci biir paxu xutba bi, Seex Muxtaar Binta nekk ci wetam yor ndab lu def simangSëriñ bi jël jumtukaayu tabax bi tibb ci simang bi wax Bismillaahi sotti, jël ab xeer teg ci ban bi, jëlati gasukaay bi dóor ko ci xeer wi jàng wa‘iz yarfahu ibraahiimul qawaahida minal bayti wa ismaa’iilRabbanaa taqabal minna innaka anta Samii’ul Aliim daa di fay julli ñaari ràkkaa ñaan faLigéey baa ngi àgg ci juróom ñaari at ci teewaayu Sëriñ bi mu julli fa ñaari iid kori ak tabaski ñaari yoon ci lu wér waaye julliwu fa àjjumaSëriñ Mbakke Buso nee na li ko waral mooy moom masu faa yéenee sax mukku te ku yéene wu la sax, àjjuma waru koKa fa njëkk a taxawal àjjuma mooy Seex Ibraahiima rakkam ja, ci dëppoo gu mu ci def ak Seex Mbàkke Buso ak doomi Sëriñ bi ak magi taalibe yi ndax ñoom ñépp a fa yéenewoon a saxSëriñ bi daa digaloon mag ñi ñu sanc ci wetam, bàyyi boroom kàttan yi man a ligéey yiy tarbiyusi nekk ca tool ya.Dëkk ba mujju di dëkk bi gën a dundu ak jàkkaam yeek daaraam yi ak jàngu-kaayiu xam-xam yi.Kaamilu Sëriñ bi bis bu nekk ñu wàccee ko ci buntu këram gi ñenti yoonÑaari yoon ginnaaw jullig suba, benn yoon ginnaaw tisbaar ak beneen ginnaaw tàkkusaanBu dee guddi àjjuma ñu wàccee ko juróom ñaari yoonMbóotum loo lu moom Yàlla rek a ko xam, mooy jullig farata gu mu julli gu ne tollook ab kaamil bu ñu wàccee.Bu dee lu aju ci mbindlu mi moom, Sëriñ bi da daan def képp ku mokkal te rafet mbind, mu bindloo la ab Kaamil ci lu tollook ñetti weer yu ne wala sumun wala rub’u wala sulus wala nisf ci weer wu ne mu ànd ko ak ku mu nuróol mbind, mbaa ñu mu nuróolWeer wu ne daan nañu am lu tollook ay téeméer ci ay Kaamilu loxo, lu bok-kul ak li ñu daan jënd ciy Kaamil yu ñu móolAm na bis boo xam ni jëndandoo nañu juróom ñaari téeméeri Kaamiil yu ñu móol ci benn yaxantukat yu bokkul ak téerey xam-xam yiy dikk di jóge ci wàll wu nekk yu ñu bindee loxo ak yu ñu móol.Mbooloo yi bari woon nañu ci moom ca Njaaréem, ba nguur gi mujjoon aaye ko muy dox ci nit ñi ci lu dul ag diggale, loo lu taxoon muy wut ay palanteer yu ndaw ci buntu bu nekk ci kër gépp nga xam ni fu mu toogee ba ubbi palanteer, ñaari nit man a giseek moom bu ñu jàllee yeneen ñaar jegesi noonu la ñu koy nekkee ci suba ba bëccëg ci li gën a bari, teg ca ñu nekkaat ca tàkkusaan ba timis ak léeg-léeg ci guddi giAmaana léeg-léeg tam mu dem bind ag Xasiida mbaa mu dem ca buntu jigéen ñay siyaaresi mbaa mu dem nemmeeku nja-boot giSu bëggaan a jàngale da fa daan soril nit ñi buntu bi, su ko defee ñu kuréelu, Sëriñ bi tàmbalee tomb ci suuf ngir njàngalem Sariyaa ak Haqiiqa, ci Alxuraan ak Xadiis ak Xikam ak masalay Fiq yiAmaana mu jànglu Xasiida, su ko defee wattukat yi jóg di tari ci kàddu yu neex, léeg-léeg it daan nañu koy xoolXasiida yoo yu daa wu ñu weesu tagg Yàlla ak Yonent bi saws, su ko defee lekk yi ak naan yi di daw ci diiru jotaay bi.Nguur gi aayeeti ko mu dem ca jàkka ja ba mu mujju def jàkkaam ca fu jege kër ga ndax moom daa wul wuute mukku jullig mbooloo ca jàkka jaMu bàyyil nit ñi ci kër gi aw yoon wu ñu man a jaar julliji, moom tam mu wut aw yoonu boppam wu koy àggale ca mixraab baDu ñu ko gis mukku ndare bu daan taxaw ca mixraab ba, du tee daan nañu ko séen ci mbooleem julli giDa fa daan tëj buntu bi bu noppee ci julli gi, daan na ko ubbi tam ngir jàngaleMbooloo ma bari woon lool ba am na bis boo xam ni dagg nañu ko ci baa-raam dagg dàllam ngir xër ci laal jëmmam ju tedd ja waaye buuxante bu metti moo daan waral ñuy dal ci kawam ba koy gaañ te du ñu ko tayDaan nañu ko gaañ ci loo lu ndax moom jëmm ju tuuti la woon ci saayir waaye di ku dëgër ca Yàlla, du yoqat te du sonnuBi ko mbirum Yàlla mi dikkalee da ñoo tànn ñaar ngir ñu toppatoo ko ñuy ñaari muriidam yi Muxammad mu Abdu Raxmaan Attandaxii ak Sëriñ Muxa-mmadul Lamiin Jóob Dagana, ñu dugal ko ci ab oto guddig àllarba yóbbu ko Tuubaa ci pexe yu ñu def ngir làq ko nit ñi.Ñi ko doon gunge juróom la ñu woon, Sëriñ Basiiru moo léen jiite woonMu daa di yónnee ca mbokkam ma Sëriñ Muxammadul Faadilu, yónnee ca Maam Cerno fa Daarul Muhtii ak ca Sëriñ Mbàkke Buso ca dëkkam ba ca wetu Tuu-baaYónnee tam ca mag ña nekkoon Tuubaa, ñoo ñu ñoo daje ci diir bu gàtt ba ñu matee ñaar fukk ak juróom ñett, Sëriñ Mbàkke Buso jiite léen, loo lu lépp a ngi amee woon ci nëbbatu gu tar ngir bañ fitna.Ñi ngi noppi laataa fajar di jot, def fa ab néeg bu ñuy tëj ak a tijjiBi ko nit ñi yëgee bi suba jotee, coow li bari lool, loo lu lépp bi muy am Sëriñ Móodu Mustafaa ngi Njaaréem di xamal nit ñi ak di léen dalalNoo ngi taxawlu fii ci taarix bi fas yéenee jublu ci jàngale yi nga xam ni ñoom itam noo ngi léen tuxalee ci téere yi Sëriñ Alaaji Mbàkke Xaadimul Xadiim dajaleIndi wu nu yépp waaye da nu caa tànn juróomi téeméer ci lu war a jege ñaari junni ak juroomi téeméerYal nanu ci sunu Boroom defal dégg ak topp.Am na bis Sëriñ bi tijji mbooloo mi tàmbalee ñëw benn-benn mu xawa mel ni ku soppeeku ni léen : dem léen ba ngoon, ca ngoon ga mu woo léen ni léen xam ngeen sikku Sëriñ, ñu ni ko ku nu ci dimbali nu jël, mu ni léen tàngoor ak wex ak naqari dereet du ñu sikku Sëriñ xanaa gisu léen xal, man naa xëy ni futeet ab dëkk ba dara du fa des waaye bu ngoon jotee ba laa kenn a fatu wuti ko, njariñ laa ko waral.Sëriñ bi mas naa laaj ay mag achtaatan nu ngeen ko xamee ? Ñu wax ko la ñu ca xam, mu ni jublu wu ci loo lu, ni léen achtaatan, chiin su tooy soo su mooy mbir mi, chiin su tooy soo su lu muy tollool ci li mu abajada ? Ñu ni ko junni la ñu ci xam, mu ni léen bis pénc lay xamle di ko misaalBis pénc boo bu ngeen di dégg nga xam ni bu dikkee lu Yàlla sunu Boroom bind di na ko teewee, nit ak jinne dara du ko wuuteAy kuréel la ñu koy def bu ñu ca yeggee, bu ci ne junni lay doon du ëpp du yées, junni bu ne kenn moo cay am set gu tollu ni jóg dem àjjana te jaarul sawara kon góorgóorlu baax na lool.Sëriñ bi nee na jamonoo ngi ñëw  joo xam ni la cay musle di naa léen ko wax yéen ñii fi nekk : ragal Yàlla sunu Boroom te jaamu ko, nangoo ligéey te ñime wéet, néew ay bëgg te bari muñ.Sëriñ bi mas naa am taalibe yu mu wax ni def léen ñenti xaaj, wet gu ne am ñu fa toog, mu jàkkaarlook ña féete penku ni léen, waa penku dama léen di laaj xiif lu ngeen xam ci lu ko man a faj ? Ñu ni cell, mu laajaat léen ko ? Ñu ni ko lekk la ñu xam ci lu koy fajMu wëlbatiku ci wet yépp laaj léen ko ñu wax loo lu, mu wëlbatiku toogaat ca digg ba wax ni man mii tam xiif xamu ma lenn lu ko mana faj lu dul lekkNi ngeen xamee ni xiif dara manu koo faj lu dul lekk, mbugalu bàmmeel tam dara manu koo faj lu dul jaamu Yàlla, man mii nag sunu Boroom ràbbal na ma ci àdduna mbalaanu sutura moo xam ni ku fi nekk muuru ci biir waaye mbalaanum bàmmeel borooma koy ràbbal boppam.Am na ku doon sàkku ci Sëriñ bi mu ñaanal ñaar ag jubóo ci ab sëy, Sëriñ bi ni ko tee ma léena ñaanal ñu jub sooga jubóoYàq goo gis ci àdduna ñaar ñu jubóo te jubu ñu ñoo ko waral.Sëriñ bi nee na bu ñuy jàng sama xasiida yi ku koy xerawlu fa ngay faloo doo ko fekkee waaye ku ciy dugal leneen fa ngay follikoo doo ko fekkee.Sëriñ bi nee na sunu Boroom ab kerkeraan la bu amul fu mu yem, looy gën di yéeg du gën di jëm kaw, looy gën di jëm kaw di gën di baax.Sëriñ bi nee na na ngeen moytu tooñ ndax di na waral ñett, di na xañe jubalu sunu Boroom, inna Laaha laa yahdiil xawma zaalimiin, di na xañe ndim-balu sunu Boroom wamaa lizaalimiina min ansaarin, di na waral tam mbugalu sunu Boroom Innaa minal mujrimiina muntaqimuun.Sëriñ bi nee na walaa takun minal haafiliin inda niyati (Bul bokk ci ñi sàggan booy yéene) ndax inna Laaha aliimun bizaati suduur (Yàlla xam na li ci biir dënn yi), walaa takun minal haafiliin indal xawli (Bul bokk ci ñi sàggan booy wax) ndax qad sami’a Laahu (Yàlla Aji Dégg lépp la), walaa takun minal haafiliin indal amali (Bul bokk ci ñi sàggan booy jëf) ndax innahuu bimaa tah-maluuna basiirun (Yàlla Aji Gis li nuy jëf la).Sëriñ bi nee na li ñuy jàng ci téere yi lépp daje na ci wormaWorma ñett la, worma sa digg ak sa Boroom, worma sa digg ak sa bopp, worma sa digg ak say moroomSa digg ak sa Boroom liy worma ja mooy topp ay ndigalam, bàyyi ay tereem, sant ndogalamSa digg ak sa bopp liy worma ja mooy looy bañ ñu di la ko nettalil bu ko def boo wéetee ak boo wéttalikooSa digg ak say moroom liy worma ji mooy loo bëggul ku la ko def bu ko def kenn te ku la ko def nga jéggal ko.Sëriñ bi daa mas a jàpp ci mbaggu ku ñuy wax Sëriñ Muxtaar Binta Lóo ni ko Muxtaar mbaa su ma léen wonee ginnaaw du ngeen jaamu xërëm, mu ni ko Mbàkke kenn du la xam di jaamu xërëmSëriñ bi ni ko Muxtaar su ma léen wonee ginnaaw ndax xam nga luy jaamu xërëm, mu ni ko Mbàkke boo nu ko manee leeralalSëriñ bi ni ko Muxtaar su ma léen wonee ginnaaw, ku sant sama sant wii wala kuy darajawoo sama daraja, su ngeen ko gisee tàggalikook mbaxana ak dàll raam jox ko seen àddiyaKoo kee bu dee ndigalu Yàlla yi du ko jëfee, tere Yàlla yi du ko bàyyi yéena ngay jaamu xërëm te kuy jaamu xërëm xam nga fu la sunu Boroom di booleek xërëm ba jëmee? Mooy safaanu àjjana kon bu ma léen wonee ginnaaw bu léen jaamu xërëm.Am na bis Sëriñ bi woo mbooloo mi ba ñu ñëw mu ni léen tuubi léen te dem jaamuji Yàlla sunu Boroom ba muy ñetti yoon daa di ubuwaat ba waxtu wa dellusi ca ëllëg sa mu ubbi ni léen kaay léen ma firil léen seen baatu démb yiLi tax ma ni léen tuubi léen mooy bisa ngi ñëw muy yawmal qiyaam da ngay gis nit muy daw di daw di daw ba malaa’ika taxaw fi kanamam ni ko diw looy daw tee ngaa taxaw, mu ni ko damaa gis ci sama kanam lu raglu lu xasaw te lu ma daw bëgg koo sori mu gën maa jegeMalaa’ika ba ni ko kon boo yaboo taxaw ndax loo lu mooy jëf ya nga daan jëf ba nga nekkee àdduna la léen ma-noon a téqale mooy tuub te fii du barabu tuub  yéen a bokk fa ngeen jëm muy safaanu àjjanaTuubi léen bala léena loo loo dalLi tax ma ni léen jaamuji léen Yàlla mooy bis a ngi ñëw boo xam ni di nga gis nit muy daw di daw ba malaa’ika taxaw fi kanamam ni ko diw looy daw tee ngaa taxaw mu ni ko damaa gis kër yu rafet yu taaru yu xeeñ lu neex te lu ma daw ngir bëgg koo jege mu gën maa sori, malaa’ika ba ni ko kon boo yaboo taxaw, kër yee ñooy ya ñuy fayee ña doon jaamu Yàlla ca àdduna, ba nga nekkee àdduna nga ca manoona am, la la ca manoon a may mooy jaamu Yàlla fii nag du barabu jaamu Yàlla boo yaboo nga taxaw ndax fee du say kër kon jaamuji léen Yàlla bala léen a looloo dal.Am na ku mas a jébbalu ci Sëriñ bi, ba mu ko ko nangulee da koo laaj loo bëgg ? koo ka ni ko fajug aajo, Sëriñ bi ni ko fajug aajo nii nga def la fi defsi léegi ba noppi laaj ma fu may ne ? Sëriñ bi ni ko fépp fu ab muriid nekk te nekk ca la mu wara nekk na nga ko fa fekk te faj aajoom te bul ma tàggu.Sëriñ bi nee na ndaw lu ne muccu ak jub la war di sàkku fu mu tollu, muccu dees na ko sàkkoo ci juróom : wormaal lu mata wormaal, wormaal ku mata wormaal, lu ñu ni baax na nga def ko, lu ñu ni bon na nga bàyyi ko te di ñaan Yàlla Mu musal laNjub, bul tooñ mukku, bul fayu ag tooñ, bul xëccoo, lu ñu ni jub na nga nekk ca tey ñaan Yàlla jubal laAm na ku masa toog ci wetu Sëriñ bi am lu muy jàng wax A’uuzu billaa-hi mina chaytaani rajiim, Sëriñ bi ni ko loo lu musalu la ci, mu waxaat ko Sëriñ bi ni ko loo lu musalu la ci, mu waxaat ko Sëriñ bi ni ko musalu la ci, seytaane daa gental dëkkub ndigal sanc dëkkub tereBoo bëggee muccu ci moom da ngay wuuteek moom jóge dëkku tere sanc dëkku ndigal soo ko defee di nga muccu ci moom.Am na Soxna su masa ñëw ci Sëriñ bi ni ko damaa gént gént gu doy waar, Sëriñ bi ni ko Bismillaahi, mu ni ko damaa gént ñu ànd ak yaw di mboo-loo mu bari di dem ba duggu ci ag lëndëm gu tar ba kenn gisatul sa moroom, nistuut ñu génn lëndëm ga ma gis ñu tuuti topp laSëriñ bi ni ko loo lu firi na boppam, damaa jóg di dem am ñu ma topp, àdduna tam topp ma, am ñu ma toppee àdduna, ku léen gis jàpp ni man la ñu topp te fekk àdduna la ñu topp, ñoo ñee nag fa àdduna yem fa la ñuy yem.Am na ku masa nuyu Sëriñ bi mu ni ko noo tuddu mu ni ko Muxammad, mu ni ko kuy sa waajur wu góor ? Mu ni ko Abdullaahi, mu ni ko kuy sa waajur wu jigéen ? Mu ni ko Aaminatu ? Mu ni ko foo dëkk ? Mu ni ko Medina gii ci SaalumSëriñ bi ni bëréet duggu ci biir mel ni ku ànd ak aal di génnee lu bari di ko ko jox ba mag ñi ni ko demal daa mel ni ku soppeeku, bi Sëriñ bi ñëwee naan anamu anamu ? Ñu ni ko dem na, Sëriñ bi ni lii gën a nuroo, lii gën a nuroo daa di yegg suuf.Sëriñ bi nee na ndegam nit ak nit di na ñu yegg foo xam ni lu ci na-qareeti kii naqari ka ca des, lu ci kii bëggati kii bëgg ko, foo fa nag àgg naa fa ak saa Boroom, lépp lu ko naqareeti rek naqari ma.Sëriñ bi bu mosaan a gis pettaaw, da naan na ñu ko yóbbu ba foo xam ni jàpp nañu ni Tuubaa du fa àgg ñu suul ko fa ndax fa yàqug seytaane yem fa la tàmbalee jëm kaw.Sëriñ bi nee na Alxuraan waxi sunu Boroom la, ku ko mokkal te doo def li muy digle doo bàyyi li muy tere, sunu Boroom man na koo dindi ba mu set tàbbal la safaan ba.Sëriñ bi nee na fépp fu ñu fi woote am fo, sunu Boroom di na fa wàccee juróom ñaar fukki musiiba yoo xam ni da koy séddale ñetti cërÑéen fukk ya mooy wàllu ña woote po ma te du ñu ko séq ak kennÑaar fukk ya ña wuyusi seen wàll la te du ñu ko bokk ak kennÑa amoon yéeney wuyusi te ñëwu ñu fukk ya seen wàll la te fu ñu mana nekk di na léen fa fekk te du ñu ko bokk ak kenn.Sëriñ bi nee na fukk a ngi nii yu mata gaaweFukka ngi nii yu mat a barilFukk a ngi nii yu mat a yéexeeFukk yi mat a gaawe ñooy : waxtu julli, xa-mal gone Alxuraan, teral ab jullit, nangu dëgg, tuub bàkkaar, fay bor boo ame, delloo ab nuyoo, dencal jigéen ju ci tollu, denc ku faatu, noppi ci ab xulóoFukk yi mat a baril ñooy : tuub bàkkaar, sant Yàlla subxaanahuu wa ta’alaa, noppi ci wax ju amul tuyaaba, haddiya boo ko amee, wax ju yiw, teraanga ci gan, sàkkug sell ci ndox, weexalug mbind, jëfu yiw, tuddu YàllaFukk yi mat a yéexee ñooy : fajaru di fayu bor, fase sa soxna, tëye soxna jàmbur, neenal kuy laaj te am ko, boole ab jullit, boole sa mbokk, wetti ñam te mana gis ku ko lekk, dóor soxna jàmbur, duggu ci wax joo bokkul, fab yëfi jàmbur te amoo ca ndigal.Sëriñ bi mas naa firilu innahuu laqur’aanun kariimun fii kitaabin mak-nuunin, ba koo ka yeggee ci laa yamasuhuu, Sëriñ bi ni ko mustit ko mbóotum Alxuraan ilaal mutaharuun ndare wëy laab yi ci bàkkaar.Am na koo xam ni Sëriñ bi da koo laaj ay téereem mu indi ko Sëriñ bi tëye léen ba bis ba dellusi, Sëriñ bi woo waat ko mu ñëw, mu ni ko xanaa jaaxal naa la ? Koo ka ni ko ku ànd ak du jaaxle waxu ma la ngay jaaxal kenn, Sêriñ bi ni ko ab fóore ku tëye ay téereem mu war a jaaxle waaye bëgg laa dimbalee tax ndax fóore da fay def loo ko wax rek da fay daa di àkki téere ya bu ko ca gisul nag nooy mana fexee ba mu gëm ko amul te man ma demee ak yéen ni loo lee di naaw ci kaw ngeen di xool tànk bi ci suuf.Am na bis ku bokkul ci yoon wi xëysi ci Sëriñ bi suba teel, bi mu ñëwee fekk Sëriñ bi di joxe kafe mu ni Assalaamu alaykum dem ba nee mu capp faBi Sëriñ bi noppee mu ñëw ni ko sa mbooloo mii sama doom mi ngi ci te sama ndigal bàyyi wu ko fi, Sëriñ bi wax ni Laailaah ilallaahu ana nu mu tuddu ? mu ni ko Baabakar Saar, Sëriñ bi yónnee woo-lu ko mu ñëw yegg suuf, Sëriñ bi ni ko ndax xam nga kii ? Mu ni ko waaw sama baay laSëriñ bi ni ko damaa bëgg nga ànd ak moom, boo yeggee lu mu la sant nga nekk ca lu mu la tere nga bàyyi ko, koo ka ni ko bu ma naree dem jaral na ma dee dem sawaraSëriñ bi ni ko ëpp naa def loo lu kenn du ko wax man ku ànd ak man du dem sawaraGóor ga ni ko Sëriñ bi yaa ko wax ? Mu ni ko waaw, góor ga ni ko daan naa ko dégg ci taalibe yi waaye ñoom li ñuy yokk daa bari loolSëriñ bi ni ko léeg-léeg it ñu wàññiGóor ga ni ko ginnaaw yaa ko waxal sa bopp jox naa la saa bopp bis niki tay ak njaboot ga ca kër ga, moom mii na toog nekkal ma fi.Sëriñ bi nee na ab sëriñ bu dee digle te la muy digle jëlee wu ko ci Yàlla subxaanahuu wa ta’alaa door koo sant ka mu koy sant koo ku réer na te ku ko topp mu réeral la ndax li ci téere yi ñéppa ko jàng te téere yi ay xulóo kesee ci nekk.Sëriñ bi mas naa wax Sëriñ Masàmba nañu may xamee ci yéen te bu ñu may xamee ci manSëriñ bi nee na képp ku ñu jox aw ñam ci yéen donte ndey ji la jur la na nga jàng li’ilaafi quraychin door koo jëfandikoo.Sëriñ bi mas naa dégg lu mel ni sikkal gi ñuy faral di def ci diggante muriid ak tiijaan mu ni léen da ngeena bëgga mel ni yahuud yi ak nasaraan yi, loo lu ngeen di def ñoom ñoo koy def.Am na ku masa jébbalu ci Sëriñ bi mu ni ko barab bi ku fi nekk li ñu lay digal nga di ko def, li ñu lay tere nga di ko bàyyi boo fi jógee da ñuy barkeelu ci yaw.Am na naar bu mas a laaj Sëriñ bi ni ko damaa gisul ci Alquraan fenn fu sunu Boroom waxee wax ju leer ni firawna da fay tàbbi sawara ? Sëriñ bi ni ko xoolal innahuu la’aalin fil ardi wa innahuu la minal musrifiin ak wa annal musrifiina humu asxaabu naari.Sëriñ bi nee na lépp lu ngeen nekk ci ndigal yi da ngeen koy taqoo ndax ñooy yoonu àjjanaLépp lu ngeen bàyyi ci tere yi da ngeen koy taqoo ndax ñooy yoonu safaan ba.Am na ku  Sëriñ bi masa yónni mu dajeek ñaari gaynde jaar ci seen diggante jàllBa mu ñëwee Sëriñ bi ni ko mbaa tiitoo ? Mu ni ko déedéet, Sëriñ bi ni ko tigi.Sëriñ bi nee na am naa ak sama Boroom ñetti jotaay yoo xam ni bu ci nekk la ma ko ca laaj la mu ma ca tontu lenn laDama ni ko mbooloo mi nga tàggat seeni xol boole ma ak ñoom nga xam ni bu ma nekkoon ci ginnaaw sawara woo léen fa da ñuy xala lakk ba jeex waaye di na ñu ma fa fekkBu ma nekkoon ci ginnaaw ndox woo léen fa tam dañuy xala lab waaye di na ñu ma fa fekk ma bëggoon lu léen musalSunu Boroom ni Sëriñ bi xanaa du mbooloo mi la topp? Mu ni ko axakay, Mu ni ko fu ñu tollu di waxtaane sa mbir.Sëriñ bi nee na mbir yi ñetti xaaj la ñuXam-xam bu am njariñ, jëf ju yiw ak teggin yu ñu gërëmXam-xam bu am njariñ mi ngi juddoo ci xam sa ayibi boppJëf ju yiw mi ngi juddoo ci wommatu jëm ci Yàlla sunu Boroom ak di ci wommateTeggin yu ñu gërëm ñi ngi juddoo ci yarub sëriñu tarbiya moom nag moo lay àggale ci Yàlla sunu Boroom di la ko jegeel.Sëriñ bi nee na ku xam Boroomam du toppu ku dul BoroomamKu sàg-gan tam du toppu lu dul bakkanamÑi xam Yàlla da ñuy dimbalante ci toppu Yàlla ak ragal YàllaÑi sàggan da ñuy xëccoo ci moy Yàlla ak noonoo.Sëriñ bi nee na sunu Boroom bi mu bëggee digal malaa’ika yi ñu su-jjóodal Aadama da koo xamal ñenn ci ñoom, xamal léen tam ni di na am ku dul sujjóod te su boo baa di na doon ab yéefér, ibliis bokkoon ci ñoo ñeeBa ñu léen digalee ibliis dellu ginnaaw di xool koo ka kan laBa ñépp sujjóodee ba mu des moom doŋŋ mu wóor ko ni moom mooy ki ñu rëbb ca la tàmbali di dëgëral boppam ci bañ gi di léen won ni moo tay ag lànkam te moo gën AadamaBi Sëriñ bi waxee lii ba noppi da ci teg ni lii nag manees nañu ci jàngee ñaar : bu njëkk bi mooy ñàkk a gaawee ndigal di na xañe ngërëm di waral merum sunu Boroom, ñaareel bi mooy gëstu awray jàmbur man naa waral ag alku.Sëriñ bi nee na boo bëggee xam Yàlla sunu Boroom ci ndigalam yi da ngay bàyyi tereem yi.Sëriñ bi mas naa génn am kilifa gu mag gu ñëw di ko siyaar, Sëriñ bi  tàmbalee waxtaan ak moom mu sëgg di tombantu ci suufSëriñ bi di ko xool ba mu tomb juróomi tomb mu ni ko loo lu ngay def loo ci jublu ? Mu ni ko dama doon foSëriñ bi ni ko tegal sa baaraam ci tomb bu njëkk bi te wax Subxaanal-laahi mu def ko, mu ni ko tegal ci bu ñaareel bi te wax Alxamdulillaahi mu def ko, mu ni ko tegal ci bu ñetteel te wax Laailaaha ilalaahu mu def ko, mu ni ko tegal ci bu ñenteel bi te wax Allaahu akbar mu def ko, mu ni ko tegal ci bu juróomeel bi te wax Laa xawla wa laa quwata ilaa billaahi mu def koSëriñ bi ni ko tomb bu ne am nga ci tuyaaba ju fees asamaan ak suuf nga naroon koo yàq ci loo xam ni amul benn njariñ.Sëriñ bi mas naa wax ci benn jotaay ku bëgg Yàlla sunu Boroom na toog, ku bëgg ku dul Yàlla na jógSëriñ bi nee na dundu gu teey mi ngi ci topp ndigalDundu gu bon mi ngi ci ñàkka topp ndigalDundu gu digg dóomu mi ngi ci boole ñaar yiiKu topp ndigal yi baña def benn tere, ibliis dëddu ko ci sababu Inna ibaadii laysa laka alayhim sultaanunKu jublu tere yi ibliis moo lay jëmee fu ko neex ci sababu Innamaa sultaanuhuu ala laziina yatawalawnahuu wa laziina hum bihii mu-chrikuunKuy boole ñaar yii nag ibliis di jankonteek yaw di bokkaaleek yaw ci sababu li sunu Boroom wax ni wa charikhum fil amwaali wal awlaadi wahid-hum wa maa yahiduhumu ilaa huruuran.Sëriñ bi nee na aw yiw bala laa jariñ nga def ko, aw ay bala laa dur nga def ko.Sëriñ bi nee na bu la bakkan woo wee jëmee la ci lu bon na nga wuyu sunu Boroom ci aw yiwBu la bànneex woo wee jëmee la ci ag réer na nga wuyu sunu Boroom ci ag njubBu la àdduna woo wee jëmee la ci ag wor na nga wuyu sunu Boroom ci ag toppBu la seytaane woo wee ci ag moy na nga wuyu sunu Boroom ci ag jaamu.Sëriñ bi nee na àdduna ñaari xaaj la ay yiw ak ay yàqu-yàquJëlal yu yiw yi ànd ak ñu yiw ñi tey yiwal te bàyyi yàqu-yàqu yi ñu ànd ak ñi yàqu tey yàq.Waxtaan wii Sëriñ bi daan nako wax lu bari ci jamono ci mujju ci Njaa-réem bi muy waaja dikk Tuubaa moo tax mag ñi daan ko tuddee Uluumu Akaa-biril Awliyaa..Sëriñ bi nee na Seex Axmad Tiijaan Seriif, Seex Abdu Xaadr Jey-laani, Seex Umar Fuutiyu Taal, Seex Siidi Muxtaar Kuntiyu li ñu làq ci Yàlla waxu ma ni kenn làq na lu ni tollu waaye kenn làqu ca lu ko ëppÑenti tomb yii nag la ñu sëqalee woon seen boppÑenti tomb yi : bii daa nekk ci seen penku, bii nekk ci seen sowwu, bii nekk ci seen ndeyjoor, bii ci seen càmmooñSeen jëmm ñu taxawal ko ci digg biNit ku ne li ko Yàlla digal mooy tomb bi ci penku bi, li mu ko tere mooy bi ci sowwu bi, li mu bëgg di ko wut te xamu ñu nu ñuy def ba am ko mooy tomb bi ci ndeyjoor, li mu ragal di ko daw te xamul nu muy def ba muccu ci mooy tomb bi ci seen càmmooñ, ñoom nag bi ñu dikkee jamono da ñoo dem ca tomb ba ca penku te mooy bi boole ndigali Yàlla yi, ca la ñu sax ba làq la ñu làq ci Yàlla Subxaanahuu wa ta’aalaa, tomb bi ci sowwu bi te mooy bi làq terey Yàlla yépp waxu ma la jëf waaye gestu wu ñu ko ba mu yàgg, tomb boo bee ci seen sowwu ñëw fi ñoom ni léen nun kat noo ngi dem yàgg nanu fi ak yéen lool ngeen të noo jëf, noo ngi seeti ñeneen ñu ñu jëfee, tomb ba ca seen càmmooñ di ay ñaawtéef daa di ñëw fi ñoom ni léen noo ngi toppi tomb bee nekkoon ci seen sowwuÑoom tomb yi ñooy wax ak ñoom waaye wuyu wu ñu léen sax, ña nga ca la Yàlla digle rek sax ca, sax ca, sax ca, jógu ñu di wut ay xemmemtéef déedéet, Yàlla kay moo woo xemmemtéef yépp ak njariñ yépp ni léen dem léen teralal ma sama jaam yee ndax ba ma léen bindee ba léegi masu ñoo jóg ci samay ndigal te bàyyi samay tere kon dem léen teralal ma léenMoo waral lu waay amati te fonk ko te bëgg ko, dëm yët léen ko, loo lu mooy sababu li ñu amWa man araada dafha maa yaxaafu fajtanib manaahiya Laahi, wa man araada jalba maa yuxibu famtasil awaamira LaahiKu namma jañ la mu ragal na bàyyi tere Yàlla yi, ku namma ñoddi la mu bëgg na nga jëfee ndigali Yàlla yi.Sëriñ bi nee na ku soxlawoo njariñ yi ñu dox sa digg ak Aji jariñ jiKu soxlawoo Aji jariñ ji mu xëccal la njariñ yi.Sëriñ bi nee na muriid du moom dara, dara du ko moom.Sëriñ bi nee na Maqaama mi gëna kawe fa Yàlla jamono jii mooy dëkkal ag wéetal Yàlla ci xolÑu bari ci nit ñi di nañu génn àdduna te du ñu yóbbaale ag ngëmÑu bari di nañu gunge saay-saay sa sawara ëllëg wal’iyaazu billah.Sëriñ bi nee na ki moom lépp nanguwul bokkaale.Sëriñ bi nee na Yàlla mi moom lépp boo ko joxee ab cër ci lépp du nan-gu ndax moo moom xol bi ak làmmiñ wi ak cër yi moom pas-pas yi ak wax yi ak jëf yiLaailaaha ilalah waxdahuu laa chariika lahuu, laa yaxfiru an yuchrika bihiiBoo ko manul nga taqook tuub ak yéene.Sëriñ bi nee na ku bëgg Yàlla yëram ko ci àdduna ak allaaxira da ngay farlu ci lu war ak lu ñu sopp ak lu dagan lu am njariñBu la lu xaraam jubloo nga dàq ko wëlbatiku ci lu warBu la lu ñu sib jubloo nga dàq ko ci lu ñu soppBu la lu amul njariñ jubloo nga dàq ko ci lu dagan lu am njariñ ba àgg ci sa keem kàttan su ko defee Yàlla di na la yëram ca la des ci moom ci jëf.Sëriñ bi nee na fu waay nekk te nekkal ma fa na fa nekkee ñent yii : julli juróom, jàng Alxuraan, jàng Xasiida ak ligéey mu baax miiJulli juróom santaane Buur la te santaane Buur mat naa defJàng Alquraan dafay tax sunu Boroom boole la ci njoñamJàng Xasiida dafay tax ku la gis xam ni ci sama njoñ nga bokkLigéey mu baax mii dafay tax nga man ñett yii.Sëriñ bi nee na ku yéene aw yiw mi ngi mel ni ku am aw jiwu ji koWax aw yiw mi ngi mel ni bay koJëf aw yiw mi ngi mel ni góob ko ak dajale ko.Sëriñ bi nee na gis-gisu xol am na ñetti yëf : xalaat ci lu amul njariñ, xalaat ci lu ñu sib, xalaat ci lu xaraamXalaat ci lu amul njariñ  da fay waral mu fattuXalaat ci lu ñu sib da fay waral mu wànnenXalaat ci lu xaraam dafay waral mu gumba.Sëriñ bi nee na ñaar ñu bokk di wut Yàlla te manu ñoo jubóo am na ci ñoom ñaar ku ca desee dëggu ca la muy wut.Sëriñ bi nee na nit ayib yi dañoo nekk ci wetam, Maqaama Yàlla yi nekk ci ginnaaw ayib yiSaa yu jubloo benn maqaama ci ñoom ñu ni ko dindil ayib bale nekk ci kanamam mu ñëwal boppamSaa yu deñee maqaama boo bu daa di koy dikkalMbooleem melo ñiy dox ci Yàlla noo nee la mel.Sëriñ bi nee na nit bu tuubee ndab la mu doon def bàkkaar ya, sunu Boroom da koy dëpp raxas ko ba mu set wecc te du ko delloo xottu ndab la, da koy duy ak lu baax ba mu tollu fa mu tolloon mu jox ko ni ko def ci.Sëriñ bi nee na barke néeg la boo xam ni da ñu ci dajale yiwu àdduna ak allaaxira ak seeni njariñ def teggin muy ab buntam, waatuul buyuuta min abwaabihaa.Sëriñ bi nee na ku nekk ci sëriñ bu xam Yàlla na nekk ca moom te baña doyloo nekk fa moomNekk ca moom mooy nekk ci ndigalam ndax ku duggu ci gaal joxe payoor insaa Allaa ta’alaa di na àgg ca barab ba mu jëmKu nekk fi gaal nag te duggu ca nu muy àggee.Sëriñ bi nee na dëgg daa diis ba mel ni dënnu, bu ñu ko waxee ku ko dégg da fay njort ni ci kawam la dal ngir ag taram waaye teggin moo koy woyo-fal di ko wëlbati.Sëriñ bi nee na li war ku xam Yàlla sunu Boroom ci ñi ko topp mooy mu dugal léen ci la ñu léen tànnal ñu duggu ca te duggu ñu ca woon te xamu ñu ko woon, génnee léen ci la ñu duggon te duggu ga gënul ci ñoomLi war muriid bi nag mooy sant Yàlla ci génnee ga ñu ko génnee ci la mu duggoon te gënul ci moom ak dugal ga ñu ko dugal ca la mu génnoon té génn ga di ko lorSëriñ bi nee na yawma yafirul mar’u min axiihi wa ummihii wa abii-hi wa saaxibatihii wa baniihi..Nit ñi ñetti xaaj la ñuy doon : koo xam ni daa dawoon Boroomam jëm ci ag njabootam, koo ku bu ëllëgee dafay daw ag nja-bootam, ag njabootam di ko wut a gis ngir jël seeni xàq ci moomKoo xam ni daa dawoon ag njabootam jëm ci Yàlla bu ëllëgee ag njabootam da ñuy daw di ko wuta gis ngir mu xettali léen mel ni Uweysul xarniyu radiya Laahu anhuKoo xam ni daa dawoon jëm ci Yàlla ànd akug njabootam ci àdduna bu ëllëgee mooy doon Góoru góor ñi te moom doŋŋ mooy wax samaw xeet.Sëriñ bi nee na waxi arab aw yoon la, Alxuraan mooy dëkk baKu àgg ci ab dëkk nag aajowoowul aw yoonKu bëgga dox manula ñàkk nga gis aw yoon bu dul loo lu di na réer, réer gu koy yóbbee lu koy jooyloo.Sëriñ bi nee na nit ñi ñetti xaaj la ñuKu jublu Yàlla jubale ci ay njoñam, ku mel noo na di na muccu di na musle Ci ku mel noo na la sunu Boroom wax ni Yaa ayuhaa laziina aamanuu xuu anfusakum wa ahliikum naaran ag mujjam mooy adxuluul janata antum wa azwaajukum tuxbaruunAk ku daw jëm ci Yàlla bàyyi ag njoñam dem ci doj yi ak xur yi ngir li sunu Boroom wax ni Yaa ayuhaa laziina aamanuu laa tulhiikum amwaalukum wa laa awlaadukum an zikri Laahi ag mujjam mooy adxuluul janata laa xawfun alaykum wa laa antum taxzanuunAk ku jubluwul Yàlla jubale wu ca ay njoñam, koo koo tax sunu Boroom naan Yawma yafirul mar’u min axiihi wa umihii wa abiihi wa saaxibatihii wa baniihi bu ëllëgee tam moom la ñu naan xuzuuhu fahuluuhu.Sëriñ bi nee na loo lu ñuy wax mbàkke-mbàkke jotewu ma ak ñoom dara, damaa mel ni ku jóge ci Yàlla rek.Sëriñ Iisaa Jenn mas naa indi ay weer (lunette) jox ko Sëriñ bi ni ko di na baax ci mbind miBa ko Sëriñ bi takkee am ku fa nekkoon ni ko boo ko xawoon a toppalsi ci bakkan biSëriñ bi daa di koy sànni ni ko topp bakkan.Am na ku tuddoon Xaadii bokkul ak Xaadii Majaxate Kala dafa daan def saa su aksee ci Sëriñ bi mu ubbil ko lool naan ko Faxdi maa anta xaadin (loo àtte tay) ? Su ko defee muy wax ba benn bis Sëriñ bi wax ko ko mu ni ko sa ñaari maamuum yii ku léen jiite woon ku dul yaw kenn ci ñoom ñaar sàbbaal ko : Sëriñ Mbàkke Buso ak Seex Ibra Faal.Sëriñ bi nee na lu waay am Yàllaa ko ko mayLu waay ñàkk moo ko ko ñaanul.Am na ku masa sol col gu xat lu mel ni mbubbu yoo yu di am ag kaala ci baat bi, loxo yi di xaw a mel ni lu dang ñëw ci Sëriñ biMu ni ko yaw moom sa col gi xat na lool di ba mel ni colug tubaab ? Mu ni ko Lislaam da koo nanguwul? Sëriñ bi def cellWax nañu ni koo ka ca bis ba la faatu.Am na guy gu nekk Daarul Manaan gu ñu daan wax guy tàggatoo, Sëriñ bi bu masaana jóge Mbàkke Mbawol jëm Tuubaa bu ñu koy gunge fa lañu daan tàggatoo ak moomBu masaan a am ñu jóge Mbàkke fekk ko Tuubaa tam bu léen di gunge fa la daan tàggook ñoomMas naa am bis ñu mu doon gunge ci waa Mbàkke ba àgg foo fu ni léen dangeen daan woo sunu Boroom wuyu na léenSunu Boroom nag ku mu wuyu lépp a lay wuyu Kajoor ak Bawol ak Siin ak Saalum ñépp di na ñu ñëw ma léen di dénk bu ñu ñëwee melo wa ngeen nekkoon  ba sunu Boroom wuyu léen ngeen bañ caa jóg ndax ñoo ñu bu ñu ñëwee ku ne da fay indi aw melo.Sëriñ bi nee na jamonoo ngi ñëw joo xam ni bu ñu ca àggee na ngeen def lislaam muy seen kër fab Alxuraan ñagee ko ko te ku nekk ca ginnaaw ñag ba di léen woo bu léen ko wuyu seytaane la.Sëriñ bi nee na ay wax bu jógee ci xol dafay duggu ci nopp àgg ci xol jëmbat fa aw yiwBu jógee ci làmmiñ rek nag du weesu nopp.Sëriñ bi nee na toog ak ku dundu da fay dundal, toog ak ku dee da fay ray, toog ak ku tawat da fay tawatalKu dundu mooy kuy wëlbatiku ci diggante lu war ak lu ñu sopp te di léen yéwénal ci lu daganKu dee mooy ki nga xam ni da fay wëlbatiku ci lu xaraam ak lu ñu sib te di yàq lu dagan ci ñoomKu tawat mooy kuy wëlbatiku ci yu dagan yi ci lu dul mu ciy yéene.Am na ku masa dikk ni ko man de Bàlla Aysa damaa bëgga jébbalu, wax ko ñetti yoon, Sëriñ bi ni ko toppsil, mu toppsiSëriñ bi ni jegesi léen yéen ñii dégg lii waay jii wax, ñu dikk mu ne waxaatal li nga wax, mu ni ko damaa bëgg a jébbalu, Sëriñ bi ni ko wax nga lu baax boo ko defee waaye damaa bëgg nga yëg ne ni nga ko waxee dégg nanu ko, dégg nga ko bu baax, mu ni ko waaw Mbàkke, Sëriñ bi ni ko boo ko jëfee jàpp nanu ko.Sëriñ bi nee na ndaxam ña nekk barsàq bu ñu dellusiwaatoon seen kër yi lu mu jege-jege jàkka ji du ñu fa àgg, ci jàkka ji la ñuy yem di jaamu Yàlla ndax seen kumpa daa deñ.Sëriñ bi mas naa wax Sëriñ Moor Xari Silla saa su ngeen demee ba gi-satu léen ku léen naan Yàlla nee na, na ngeen dellu seen këri baay te nekk ca la ngeen nekkoon.Sëriñ bi nee na jëf bu sellee dafay nekk fi ag gaal du yàqu mukku, bu sellul nag da fay doon pënd bu ñu wesaare.Sëriñ bi mas naa wax ni dugub moo mu ana lu ñuy wax ni mooy mbo-kkam? Ñu ni dënn kanaf-kanafal mu ni cox rekkay mbokkam waaye ñàkk gaa déggoo tax ñu tàggale léen dem wuti fee pepp wuti fee ndawal boole léen te bokku ñu Aadaama ak AwaAg mbokk Yàllaa koy def waaye ag déggoo mooy dëgg ndax ci lees mana àndee.Sëriñ bi nee na bu léen ma sosalati.Sëriñ bi daan na wax ni kaay léen ma wax léen ko ci wolof, wolof ci la te ci wolof la ñu koy xamee.Sëriñ bi nee na li ñuy wax kàttanu sunu Boroom akug nammeelam sëriñ si da ñu koy jàng man dama koo mosGàmmu gii nga xam ne moom laa mujj a gàmmu Tuubaa nga xam ni nit ñi xëccoo nañu samab der ba xotti ko xàmmee wu ma kook gàmmu gi ma njëkk a gàmmoo ca géej ga nga xam ni ginaar gi ma doon bëgg a joxe dem naa ba bët set gisu ma ku ma ko lekkalLee wéttali wu ma woon lii wéetalu ma ndax sunu Boroom rek laay wéttalikoo te fii laa ko bàyyi woon fa laa ko fekk.Mas naa am kilifag naar gu laaj Sëriñ bi daa am lu ñu jaaxal ci yaw? Sëriñ bi ni ko loo lu lu mu ? Mu ni ko taalibe yi ni ñu la bëggee ak ni ñu bëg-gantee ndax Yonent bi SAWS ñi àndoon ak moom bëgg nañu ko waaye am na ñoo xam ni ? Sëriñ bi ni ko sunu Boroom ñetti yëf damaa war ci Moom ma def léen ba mu mat sëkk, mbindéef yi ñetti yëf war ma ci ñoom ma def léen ba mu mat sëkk te Yàlla ku mu gërëm amul lu mu lay fayee lu dul jaam ñiNaar ba ni ko ñett yi la war ci Yàlla yu mu ? Sëriñ bi ni ko lu mu digle def naa ko, lu mu tere defu ma ko te lu mu dogal mu neex maMu ni ko ñett yi la war ci jaam ñi yu mu ? Sëriñ bi ni ko masu maa tooñ ku Yàlla bind te tooñ gu ma ab jaam tooñ lu mu rëy-rëy ba mu noppee laa ko ko jéggal te lu ma am bokku kook ñoomTaalibe yi nag dama léen a boole lu ñu bokk te séddoo gu ñu ko moo tax manu ñoo tàggoo.Am na ku ñuy wax Abdu Laahi Nduur mas naa gis Sëriñ bi bi mu nekkee ci géej gi mu laaj ko fu mu dëkk ca réew ma ? Mu ni ko Ndar, Sëriñ bi ni ko boo delloo nga laajte Ibra Faal ni ko sab sëriñ nuyu na la(Nee nañu loo lu ginnaaw juróomi at yi ci la ñu xamee ni Sëriñ bi faatuwul).Sëriñ bi mas naa wax benn soxna li nga sol gàtt na di ? mu ni ko lii de laa amSëriñ bi summi turki daraa bi mu soloon dagg ko ci digg bi sànni ko ko.Sëriñ bi nee na jamonoo ngi ñëw joo xam ni ku yàqawul la ñuy wax waaye fu yàqu àggul du amSëriñ Muusaa Ka nee na woy yi mu njëkk a woy Sëriñ bi ca Jolof ba mu ko indee Sëriñ bi da ni ko daa am loo defoon ? Mu ni ko waaw Bàlla Aysa, mu ni ko nettali ko, mu nettali koSëriñ bi ni ko jub na lool de Muusaa waaye damaa bëgg boo ma deetee woy nga woy ma ci wolof ndax man wolof laa te wolof laa nàmpYonent bi SAWS bu ma ko dee woy ci arab bëgg ay mbokkam bu ñu ko déggee xam ko laa ci jublu, man woy ma ci lii ma nàmp saay mbokk doon ko ma doon ko.Sëriñ Muxammadul Mustafaa mas naa ñëw ci Sëriñ bi ni ko tay damaa xëysi ngir mbirSëriñ bi ni ko mbir moo mee nu mu demee ? Mu ni ko damaa fas yéene jébbal la sama bopp saayir ak baatinSëriñ bi ni ko jërëjëf ndaxam Mustafaa seedeel ci Yàlla ni loo lee bëggoon naa la koo sant ba nga ko defagul waaye bu ma la ko santoon li muy baax-baax def gii nga ko def te santu ma la ko moo koy gënMustafaa bul sikk ni lii nga def boo ko defutoon doo doon dara.Am na koo xam ni daa xoromu woon lool daa masa ñëw ci Sëriñ bi ni ko damaa seexul te damaa bëgga seex ? Sëriñ bi teg kaala gi ci gémmiñam muuñ tuuti ni ko loo ma defal lu jar seex ? Mu ni ko kenn defalu la ko, seex moom yaa koy def ci sa coobare te damaa bëgga seexSëriñ bi ni ko xam nga sax luy seex? Mu ni ko déedéet Mbàkke damay wax rekSëriñ bi ni ko boo xasee seexlu lu bon kenn gënatulaa seex la ca des boole nit ak nit laLoo lu man naa ci lol julli ñaari ràkkaa ma ko gën a jafe, kilifa gu ñuy wax Abdul Xaadir Jeylaani ak junaydi la Yàlla mayoon ñu mana boole kenn ak kenn boo baak léegi ci man mii la ko def defaatu ko ci keneen te li ma ci man manu ñu ko waaye dikkal ma wax la seex goo gee ngay wax li nga jublu ba di ko wax li mu làmboolMbooloo mii may yabal fi yéen damaa bëgg ngeen xam ni lu ñu fa sax-sax di ngeen tàggoo, lu ñu ligéey-ligéey tam seen boppu la ñuy ligéeyal, kenn ku ne bu xëyee lu mu ligéey ñu def ko ci keesam, lu ngeen yàgg-yàgg ak ñoom it jaru ñoo def wéttal di na ñu léen rob ba ñu jeex tàkk ñu rob la te du ngeen bokk bàmmeelNit koo xam ni bu nekkee fi yaw boppam lay ligéeyal, lu ngeen yàgg-yàgg it di ngeen tàggoo, ànd gii ku xam la muy jariñ ba di ko bëgg yéena ko xam waaye man xamu ma ko.Bi Sëriñ biy jàngale Alfiyata Ibn Maalik ba aksi ci fihlun xiyaasu mas-daril mu’adaa min zii salaasatin karadda raddaa, daa mel ni aal da koo duggu mu wax ko ca kaw sànni téere ba ni ñi yaakaarul lu dul am njàng dem léen seeti keneen ku léen jàngal man jàngaleetuma bàyyi wu ma sax jàngale waaye damaa bàyyi jàngaliinu aada wi te mooy dikk ci ab sëriñ àllarba ak dibéer lu mu la digal bu la neexee def bu la neexee ba, loo lu laa manatul a àndateek kenn, léegi ku bëgg a àndateek man dafay boole ñaari loxoom fas ci xolam ni ma aslamtu nafsii alaa yadayka loo ma digal ma def ko, loo ma tere ma bàyyi ko.Sëriñ bi mas naa wax xam ngeen farlu, fayda ak fulla? Ñu ni ko déedéetMu ni farlu mooy looy def sàkkal ko waxtu, su waxtu wa jotee dara bañ la koo teree defFayda mooy loo xas tàmbali ngir Yàlla néew doole bu mu tax nga dellu ca ginnaaw wettalikoo ca Yàlla te yaakaar ca ndimbalamFulla mooy fu lu baax yem nga yem fa.Sëriñ bi nee na dénk naa léen ñaar te bu léen ko ñetteel : ligéey ak jaamu YàllaÀdduna lu ngeen fi gis lu mu nuru nuru dara sutura rek la, dëgg dëggi teraanga allaaxira la amKu bëgg sutura àdduna da ngay nangoo ligéeyKu bëgg teraanga allaaxira da ngay nangoo jaamu Yàlla.Sëriñ bi mas naa woote wax ni ab jaam ñett ñoo ko war diggam ak Boroomam : gëm Yàlla, ragal Yàlla ak topp YàllaKu gëm Yàlla da ngay nangu ay ndogalamKu ragal Yàlla da ngay bàyyi ay tereemKuy topp Yàlla da ngay jëf ay ndigalam te na ngeen xam ni Yàlla li muy bëgg bëgg ku def lu baax ku bàyyi lu bon moo ko ko gënal ndax def lu baax ak bàyyi lu bon dañoo nuroo te bokku ñuFi mu ne manees nay def lu baax waxtu wu ne nga di ko def te du la taxa bàyyi lu bon waaye waxtu woo bàyyee lu bon yaa ngi ci lu baax.Sëriñ Fàllu Mbàkke nee na Sëriñ bi mas na léen a woo  ba ñu aksi mu ni léen baax rek laa bëgg ngeen def ko ndax leneen lu ngeen fi saytu lu dul baax ab kàccoora léen koy ëppale te ab kàccoor lu mu barile-barile du am lu baax.Sëriñ bi nee na jaamu Yàlla ak ligéeyal Yàlla da ñoo dend te bokku ñuJaamu Yàlla ay cëra koy defLigéeyal Yàlla nag ci mbindéef yi la ñu koy defee.Sëriñ bi nee na xëccóo ci àdduna bokk na ci liy yàq jëfi ëllëg te ku yàq jëfi ëllëgam ci àdduna bu ëllëgee du jariñu mukku.Sëriñ bi nee na bañante ak iñaanante ak ñàkka dimbalante bokk na ci liy waral kiiraay diggante jaam bi ak Boroomam.Am na ku Sëriñ bi masa woo lu mu diib lool ba am ñetti fan door a ñëw Sëriñ bi ni ko ndaw la moo yéex am lan ? Mu ni ko dama doon àggale samay wirdSëriñ bi ni ko da nga may jàpp wala nga jàpp la nga nekkoon.Sëriñ bi mas naa laaj faazat xilaamiil yawma bil xayrayni in chaa’a man yakfiiniya dayrayni nu ngeen koy firee ? ñu ni ko faazat texe na xilaamii samay xalima bëgga wéy mu ni faa gi mooy Furqaan, Alif gi mooy Injiil, Zaay gi mooy Zabuur, Taa gi mooy Tawreet, mbóotu téere yoo yu laa dajale ci samay mbind.Sëriñ bi nee na bu ngeen gisee ma léen di digal lu baax bëgg ngeen sax ci xam ngeen lu ko waral ? Ñu ni ko déedéet, mu ni boo nekkee ci lu baax te sax ci lu la ab safaan jege-jege jarul moytu jarul tiit taxoo koo jóg.Seex Ibra Faal bi muy nekk Mbàkke Bawol ak Sëriñ bi dafa daan wër guddi kër Mbàkke-Mbàkke yépp fu ndaa nekk mu duy ko, lu daanu mu yëkëti koSëriñ bi woo ko ba mu ñëw mu ni ko lii loo ci jublu bëgg lu baax ? Mu ni ko waawSëriñ bi ni ko du noonu, Yàlla jenn jëmm la, da nga koy wut fenn ba am ko am ko fépp.Sëriñ bi nee na Mbay Jaxate moo mu dee léen ko déglu samaw làm-miñ lay waxeek yéen.Am na naar bu masa ñëw ci Sëriñ bi di ko jàmbat sëriñub naaram ni ko da koo tëkku ni ko di naa dox sa digg ak sama maam Rasuulu Laahi SAWS ëllëgSëriñ bi mel ni daa fëgg fa mu toog wax sëriñ ba ni ko tin ma ci fekk boo ba seen diggante soree loolMu ni ko wax naa ko ba noppiSëriñ bi wax waay ja laggal ba ëllëg ba may maamam Rasuulu Laahi SAWS.Am na naar bu mas a julli ànd ak Sëriñ bi di xalaat kii may toppu ndax mat na ma ilimaan ? Bi Sëriñ bi sëlmalee ni ko sa maam Rasuulu Laahi nee na ma ku toppu ci man mel na ni ku toppu ci moom.Sëriñ bi mas naa wax ab naar ndax yaa ko jël ? Boo ba daa am ku ko tuumaal alalMu ni ko déedéetSëriñ bi ni ko dama lay laaj ngir jëmmi Yàlla ñetti yoonMu ni ko déedéetSëriñ bi jàng Wa xaaluu lijuluudihim limaa cha-hidtum alaynaa xaaluu antaqanaa Laahu lazii antaqa kulla chay’in… tifli ko ci noppu naar bi cëram yépp wax ni ñoo ko jël.Am na taalibe bu masa jébbalu ci Sëriñ bi mu koy noddu loo, waaju-ram loo lu metti ko lool ba mu bind Sëriñ bi  bataaxal ni ko na dellusiSëriñ bi woo ko ni ko kaay dellu muy jooySëriñ bi ni ko manul a ñàkk ndax bataaxal bi diis na loolBa mu delloo, ba baayam faatoo mu ñëwaatSëriñ bi ni ko demal fale nodduBa mu noddee, Sëriñ bi ni ko sa nodd goo gu moo texeel sa baay.Am na ca mag ña koo xam ni daa am ku ñëwoon ci moom ni ko dama laa jox sama boppMu ni ko nanu dem ci Sëriñ biBa mu ko ko leeralee, Sëriñ bi ni ko loo lu wolof di wax naan ku yàgg ci pind baag fekk la fa noo nu la demee daa di ni jox naa ndigal képp koo xam ni nit ñëw na ci moom ni ko dama lay jox sama bopp ngir man mii nga nangul ko ko ni ko diw ? Mu ni ko MbàkkeSëriñ bi ni ko lenn rek laa bëgg ngeen dimbalee ma ko rékk waay yoon wi ma léen di teg na ngeen léen ciy teg ñetti yoon.Mas naa am lu ñu jëlal Sëriñ bi ci xaalisKu mu laaj mu ni ko jëlu ma ko, am ku mu wax ni ko diw alal ji may laaj nee na ma yaa ko jëlKoo ka ni ko wax dëgg maa ko jël waaye dama ko doon barkeelooSëriñ bi ni ko da ngay bàyyi ba ñu jox la ko mu door a tuddu barkeelu daa di ni sàcc bon na lool waaye sàcc maa ci rawDamaa bëgg ngeen xam ni alal yi fiy ñëw saa su ñu xëyee lu ci ne dafay wax ak man doonte ñaari bekku suukar la ni ma maay alali diw ja mu indi woon ngir fenqlu (dàq) nàngam mbaa fàggulu nàngamSu ko defee ku ko jël te joxu ñu ko ci ndigal la ca boroom doon bëgg yaw yaa koy gàddu, bu dee musiiba bu mu doon moytuloo ci sa kaw la jëm, loo loo tax xaar ndigal du mana ñàkk.Am na naar bu mas a laaj Sëriñ bi mbiru Asxaabul Kahfi, Sëriñ bi ni ko nettali ci làmmiñu boroom la dàqee laaj ko Abdu Raxmaan mee ca la bokkoon.Sëriñ bi mas naa jox Sëriñ Rijjaal Sekk ñaari dàll ni ko boqal benn bi mu boq koSëriñ bi yëkëti ba ca des ni ko yóotu ko te bu bee waddMu xam xéll ni su yëkëtee loxoom bee wadd,Sëriñ bi ni ko noo nu laa demeek àdduna.Am na ku masa wax Sëriñ bi doyloo gi ñu la doyloo daa far julleetuñu yu bari defatuñu koSëriñ bi ni dënn ba mu yàgg ni léen su ngeen demee na ngeen ci boole bàyyi lekk ak naan.Am na ku Sëriñ bi masa wax kaay dem yoriji daara ja te boo demee bul wax lu bon bul def lu bon, bañ a tooñ doy na gàllaaj.Sëriñ bi mas naa toog ca Njaaréem dégg ay tëggMu ni dégg ngeen loo lu? Ñu ni ko waaw ñoo ñu taxu ñu waay ja (seytaane) jóg, yéen ñi ci sama wanag wii yéen a koy tax a jog.Mas nañoo ruural kenn ci taalibe yi mu tëye jur gaBi ko Sëriñ bi yëgee ni ko jéggal ko, ku jaayoon nag ya ak sàmm ba du tax mu jot yoolub jéggale.Sëriñ bi mas nay defar attaaya am ku mu yónni mburu wala mbiskit mu daw dem daw ñëwaatSëriñ bi ni ko dellul ca ka nga ko jëndee woonMu dellu koo ka ni ko li ma la delloo daa ëpp.Sëriñ bi nee na dem léen ligéeyi ndaxam moos ñàkk fee tawat dara doy na àddiya.Sëriñ bi nee na ndaxam àdduna mii amu ma fi am sus waaye allaaxira tële wu ma fa dara.Am na jàngalekatu Alxuraan bu ñu doon soññu ci demal siyaareji Sëriñ bi ba bis mu dem siyaareji koSëriñ bi jox ko mbubbam laaj ko am mbubbam ni ko ku dul yéen jaralu ma ko.Sëriñ bi am na ku mu mas a wax diw xanaa xamoo ni ba Yàlla di bind sa jëmm ji àjjanaa tax da ngay safaanu waay jii ba Yàlla di bind jëmmam sawa-raa tax maa sempi ab géttam ca sawara.Sëriñ bi nee na lu bon jigul kenn waaye da fay def ni ku nekk ci lu bon ba lu bon xam ni yaa ngi ci moom da la fay def tekk dem seeti ay moroomam, soo rombee koo ka di def lu bon da nga wax ni kii lu bon li muy def jig na ko waaye saa yu lu bon gisee ay moroomam ba ànd ak ñoom indi léen diggante su gàtt, koo kee ku ko gis di nga xam ni lu bon jigul kenn.Sëriñ bi nee na na ngeen ragal Yàlla na ngeen sant Yàlla loo lu nag lu deesi wax la rek la waaye du ay wax ay jëf la daa di jël ab téere jox ko Sëriñ Muxammadu Lamin Jóob ni ko maa ngi léen di dénk ragal Yàlla maa ngi léen di dénk ragal Yàlla mooy liy jariñ tay ak suba.Sëriñ bi nee na ndigal lëndëmu fajar la ci leer rek la jëmLu dul ndigal leeru timis la ci lëndëm rek la jëm.Sëriñ bi mas naa xëy ni nañu ma woo wal Muusaa mu mag, ñu daa di woo ma ñu jàpp ni moo fa njëkk te gëna bariy at, Sëriñ bi ni léen waxu ma mii Muusaa sama mom laa wax fekk moo ma mel ni ku génn ba mu ñëwee Sëriñ bi ni mii laa wax ndax mii moo denc waxi sunu Boroom ci ab dënnam muy Sëriñ Muusaa Xalima GéySëriñ bi jox ko am mbind ubbi ko ñaari feggu ni ko sottil ma ko te bul xool mbind miBoo ba kenn kuy nit fekkee wu koCa ëllëg sa mu jébbalsi mbind mi fekk Seex Ibra Faal toog ak Sëriñ biBi Sëriñ Muusaa jubsee xadamiku ngir Sëriñ bi yëg ko, Sëriñ bi xool ko ni ko Yaa Muusaa aqbil wa laa taxaf innaka minal aaminiin mu aksi toog ni cellSëriñ bi ni ko def nga ko na ma la ko waxee woon ? Mu ni ko waawSeex Ibra siggi xool Sëriñ Muusaa ni ko yaw Muusaa muus nga lool di moo nu ñuy bindee loo masu la gis masoo koo dégg te juumoo ci? Sëriñ Muusaa ni ko moo yaw it noo def ba xam li ñu ma doon defloo te fekkee woo ko kenn nettali wu la ko.Sëriñ bi mas nay misaal nattub jullit ci koo xam ni da doon dox ci aw yoon ba jub saamaan (jaan ju rëy) boo xam ni bu ko màttee mu faatu, ab bant jam ko ba fëll ci tànkam mu sëgg di ko dindi, saamaan ba jàll.Sawara mas naa laaj wàllam Sëriñ bi ci li muy joxe ? Sëriñ bi tontu ko luy tektale ni amul benn dur (lor) léppam njariñ laBi sawara naagoo ba waññi ko, Sëriñ bi ni ko bu bis baa ku masa diiŋat Ibra Faal sab cër la, bu ko jéggalee nga xam ni moo la ko xañ.Am na mag yu masa dajaloo di laaj Sëriñ bi cër bi Seex Ibra Faal am ci xolu muriid yi lu ko waral ? Sëriñ bi ni léen yéen ñépp ku ma ci waxoon awal fii boo jógee ci buntu ngay jaar waaye moom bu ma ko waxoon awal fii fa ma joxoñ lay xool bu jógee fa lay tay boppam ak lu fa mana nekk.Am na gaynde gu doon dàq ab rab ba ñu aksi ci Sëriñ bi fekk boo ba mi ngi bind Matlabul Fawzayni mu téqale seen diggante ci xool bu mu xool gaynde gi.Sëriñ Alsay Njaay mas naa yónnee àddiya yu wuute ay xeet bisub talaata wax ndaw ya ñu waxal ko Sëriñ bi ni ko bàyyi na boppam bàyyi na ay mbokkam, bàyyi na àdduna ak lu ci aju ngir jëmmi Sëriñ bi bëgg mu dimbali ko bañ koo bàyyeek boppam wala ay mbokkam wala àdduna wala waa àddunaBa ko ndaw ya jottalee àddiya ja ak wax jaSëriñ bi wax nañu woo fere yi jege ñu ñëw mu daa di digle ñu baamu wax ja ngir ñu dégg ko, ba ñu noppee mu ni léen nee léen ko deesu ko bàyyee ak kenn mbaa lenn Boroomam la ko deesi booleel ku ko gisati jëmmi Boroomam lay gis ci moom daa di wax ndaw ya ni léen ñu wax Sëriñ Alsay Njaay Wa innaka latahdii ilaa siraatin mustaqiimin si-raata Laahi lazii lahuu maa fi samaawaati wa maa fil ardi alaa ila Laahi tasiirul umuurBa bis ba dellusee la ku baax fanaansi Tuubaa.Sëriñ bi nee na dee léen fonk ag mbokk ndax alalu Yàllaa te kenn bëg-gul ku sàgganee sa alal.Sëriñ bi masu la nangu kuy wax bi la tubaab yi jàppee, bi nga jàppee tubaab yi rek.Mas naa am ku wax Sëriñ bi damaa bëgg fasu naaru góor, Sëriñ bi ni ko boo noppee yàqu.Sëriñ Baabakar Saar mas nay tëgg jëm ci Sëriñ biSëriñ bi ni loolu lu mu? Ñu ni ko Baabakar Saar la mu ni xayna bu ñëwee wax li mu ci jubluBi mu ñëwee Sëriñ bi ni ko Baabakar lii loo ci jublu ? Mu ni ko da ngaa bëre ba daan te bàkku woo ma muñ ko ba manu ma koo muñ may bàkkuSëriñ bi ni ko di naa bàkku waaye daa jotagul, sama dëkk ba ñu naan Tuubaa ak sama jumaa ja laay bàkkoo.Sëriñ bi nee na fu ngeen fi dégg lu baax da faa jaar waaye fii la jëmsi.Sëriñ bi nee na Maa kaana Laahu liyu’azibahum wa anta fiihim, Wa anta fiihim nag du fi jóg.Sëriñ bi nee na Lislaam ak Alxuraan ñoo ma fi bàyyi maa léen fi bàyyiFu ñu yem fa laay yem, fu ma yem fa la ñuy yem.Sëriñ bi nee na njàngum Xasiida da fay jolli te diib.Am na bis Sëriñ bi nekk fa mu daan tombalee mag ñi ba tàmbalee tomb am ku ni Sëriñ baa ngi waxtaanSëriñ bi ni ko waxtaanu ma, xam nga luy waxtaan ? Mooy kii wax kii wax kii wax, ñu tànn ca benn, man damay jàngale.Sëriñ bi nee na Tuubaa jàng Alxuraan ak jàngale ko laa fa digle, ab jaayukaay sax bu mu fa am wala bu fa amee nañu koy wax ab ja te bañ koo wax leneen.Sëriñ Abdu Laahi Jaane bi mu nekkeek Sëriñ bi Gànnaar da koo san-toon muy jàng ba mujju nit ñi bu ñu ko rombee naan ko sa moroom yépp di ligéey yaw ngay jàng rek mu wax ko Sëriñ bi mu ni ko fii ligéey ak jaamu Yàlla dara jariñe wu fi, ndigal rek moo fiy jariñ.Am na bis ca Njaaréem, Sëriñ bi dégg kuy jàng Salli alaa laysin cha-faa Biyawmi Badrin iz wafaa Ma’a sixaabil xunafaa bi’ahlihiil mu’azami .mu ni bëréet wax ni nañu ko woo mu ñëw, Sëriñ bi ni ko loolu ku ko wax ? Mu ni ko ci sa Xasiida ga ñuy wax Jazbul Xuluub laa ko gisSëriñ bi ni ko damaa yaakaaroon ni daa am ku wax Yonent bi SAWS lu raw li ma ko wax, ma bëgg a laxasaayuwaat.Sëriñ bi nee na ku teral lu bokk ci man tedd ba fàwwu, ku teddadil lu bokk ci man teddadi ba fàwwu.Sëriñ bi nee na Alxuraan fa ñu ma ko doon joxee kuy wax Baa Siin Mi-mara ma nu faa yeggFa ñu ma doon joxee julli kuy rukkoo aka sujjóod manu faa yegg.Maam Seex Anta mas naa wax Sëriñ bi am na weñ goo xam ni Kaamiil bi lépp moo ciy dajeSëriñ bi ni ko ag weñ ? Mu ni ko waawSëriñ bi ni ko indi koBa mu ko indee, Sëriñ bi ni ko Bismillaahi mu taal ko mu ni A’uuzu billaahi mina chaytaani rajiimSëriñ bi ni ko ubal ubal ubal boppam lay muslu.Sëriñ bi nee na sama Xasiida yi maa léen bind waaye ña léen di jàng maa léen di tànn.Sëriñ bi mas naa wax Sëriñ Maalik Njaay wool ma taalibe yi, ba ñu dajee mu génnSëriñ Maalik Njaay ni ko ñépp daje nañuSëriñ bi ni ko ñépp manu ñoo dajeSëriñ Maasàmba ni ko daa xamul waxin li ëpp daje nañuSëriñ bi ni bu li ëpp dajee ma wax li ma bëgga wax xam ngeen fu ma léen jëlee ak fu ma léen jëmee ? Ñu ni ko déedéetMu ni man mi xam fa ma léen jëlee ak fa ma léen jëmee lu ma léen digal na ngeen ko def, lu ma lén tere na ngeen ko bàyyi daa di fatu.Sëriñ bi am na ku mu masa laaj ci looy yëngu mu ni ko ci Alquraan, mu ni ko sax ci.Am na bis ñuy wax ci ku ñuy tooñ ba coow la bari loolSëriñ bi dégg ko laajte ñu wax ko koSëriñ bi soppiku lool ngir wax ja daa di wax ni am na loo xam ni ku ko waxal nit wala nga jiiñ ko nit bu bis pénc baa la sunu Boroom di jëflanteek yaw man Axmadu mii du ma ca doon daraKu ñuy wax Sëriñ Mod Siise jóg ni ko man fekkee wu ma yëgu ma sama làmmiñ wii ba ko sunu Boroom bindeek tay jii masu maa fàttaliku fu ma ci waxee lu dëppook lu sunu Boroom diglewulSëriñ bi ni ko loo lu doyul bul fekkee, bul dégg, bul gis.Sëriñ bi am na bis mu mel ni ku soppeeku di wax ca kaw jaamu léen Yàlla te bu léen dof, jaamu léen Yàlla te bu léen dof, jaamu léen Yàlla te bu léen dofDof yi xam ngeen ñooy ñan ? Ñu ni ko déedéet MbàkkeMu ni dof yi ñooy ñi ni wett ca ker ga séen ña ca naaj wa di jaamu Yàlla ñoom ñu lànk tëdd ca ker ga jàpp ni ñii ci naaj wi di kër-këri di jaamu Yàlla, seen jaamu gi bu sottee ñoom ñu xaj ca te fekk na kat ñoom jaamulu ñu léen Yàlla, seen bopp la ñuy jaamul Yàlla kon jaamu léen Yàlla te bu léen dof.Sëriñ bi mas naa jox ay xéewal kenn ni ko séddale ko njaboot giMu dem jox ko ñenn ci njabootu Sëriñ biBi mu ñëwee Sëriñ bi laaj ko ? Mu wax koSëriñ bi ni ko demal jëli ko su ma la waxatee samag njaboot ña ca daara ya laa ci jublu.Am na ku ñuy wax Axmadu Sow mas naa jóge Maatam ñëw Gànnaar di seetsi Sëriñ bi bëggoon tam bu yeksee nattu Sëriñ bi ci arab yu jafeBi mu aksee bay wax ak taalibe yi, Sëriñ bi ni anamoom ? Ñu ni ko gan la gu fi yeksiSëriñ bi ni lu mu doon ? Ñu ni ko yaw la soxlaSëriñ bi ni Bismillaahi nee léen ko mu yeksi waaye ba muy jox Sëriñ bi loxo manu la wax benn arab, Faatixa sax manatu koo tariBi ko Sëriñ bi joxee loxo ab diir muuñ mu xam ni feeñu na koBa mu bàyyee loxoom lépp door a dellusi ci boppamSëriñ bi ni ko ana lu doon saw yoon ? Mu ni ko man kay won nga maSëriñ bi ni ko Axmadu li nga wax dégg naa ko waaye da ngaa xamul ni Yàlla mi nu bind digal nu tere nu di na dikk ci àdduna ame jëmmu doomu aadama ni nun, am ay kër ni nun, di saytu jigéen ñi ni nun, di am ay doom ci ñoom ni nun, di fi bàyyeekoo ñu di ko denc fi suuf ni nun te koo ku deesu ko xamMu ni ko yawa daa di joxe boppam.Sëriñ bi nee na fu ma ñaar tuddee ñetteel naa léen, fu ma ñett tuddee ñenteel naa léen.Sëriñ bi mas naa wax Sëriñ Njaase Siise ñett da ñu léen di def lenn te du ñu lenn : mbir mu yéwén, aajo ju faju ak ngërëmul YàllaFoo fekk boroom mbir mu yéwén dafay bari xéewal yu koy dikkalFoo fekk boroom aajo ju faju xol ba da fay sedd donte amul ku koy fobal ag satalaamFoo fekk boroom ngërëmul Yàlla am gaanuwaayam manees na cee jàppu.Sëriñ bi nee na nelaw fajee naa ko kafe taxul ma am ca la ma ca bëgg, ma fajee ko attaaya taxul ma am ca la ma ca bëgg waaye ba ma ko fajee xiif laa tàggook moom.Sëriñ Móodu Jaw Paxa, Sëriñ bi da koo mas a wax limal waliyu yi nga xam te boole ci sa boppNee na keroog la ko wóor ni waliyu laNee na mu daa di rëdd ni Móodu Jaw Paxa waliyu la, daa di rëddaat weneen ni Maam Cerno waliyu la, Sëriñ bi ni ko faral woo wu ñoo bokk fañ ñuy fayeeMu daa di rëd-daat weneen ni Seex Anta Gaawaan waliyu la, Sëriñ bi ni ko faral woo wu koo ku àjjana la bàyyikoo woon te fa lay delluMu rëddaat weneen ni Seex Ibra Faal waliyu la, Sëriñ bi ni ko faral woo wu bu dajewutoon ak nun, jamono ju mu nekk moo koy àtteMu rëddaat weneen ni Seex Mandumbe Xàbbaan waliyu la, Sëriñ bi ni ko faral woo wu koo ku muriid saadiq la te muriid saadiq moo ëpp doole waliyuMu rëddaat weneen ni Allaaji Maalik Si waliyu la, Sëriñ bi ni ko faral woo wu lu mu am ragal Yàllaa ko ko may waaye du waliyu.Soxna May bi mu yeggalee am njàngam, Sëriñ bi da ni ko wutal dara te dem ca Faati Ja mu jàngal la ag taalibe, ëllëg Yawmal Xiyaam lu fa waay dese manees na koo mottali ba mu des ag taalibe.Sëriñ bi mas naa wax ku tuddu Baabakar sa waa kër baay ñaataa la ca mag? Mu ni ko juróom ñent, mu ni ko ñaataa la ca raw ? Mu ni ko juróomSëriñ bi ni ko bis ni tay ña la mag ak ña la raw jiitu nga léen te dootu ñu la jot.Sëriñ bi nee na lu baax foo ko fekk dafay séexlu lu bon, lu bon foo ko fekk da fay ragal lu baax.Sëriñ bi mas naa woo mag ñi ni léen digalu ma léen dama léen di dég-gal la léen sunu Boroom digalSunu Boroom nee na ku ma jaamu maay sa Buur, sunu Boroom nee na ku ma jaamuwul it maay sa BuurSunu Boroom nee na àjjana man doŋŋ maa ko am keneen ku am àjjana amulSunu Boroom nee na àjjana ku ma jaamuwul du fa dugguMan ci sama bopp li ma léen ciy dollil man Axmadu mooy jaamu léen Yàlla jaamu lu ma léen Yàlla saa bopp laay jaamul, jaamu léen Yàlla jaamu lu ma léen Yàlla saa bopp laay jaamul, jaamu léen Yàlla jaamu lu ma léen Yàlla saa bopp laay jaamulYawmal qiyaam du ma fa taxaw di layal kenn mbaa may layoo ak kenn, ñaari baat la ma sama Boroom di laaj fa muy taxawal boroom jamono yéppBu ma fa taxawalee ni ma Axmadu na nga def ak jaam ñi ? Ma ni ko bind naa won léen, wax naa ñu dégg, jëf naa ñu gis.Sëriñ bi nee na mujjug Tuubaa till yaay nekk ca mbedd yaSama bët yaa ngi ci ne jàkkSëriñ bi nee na rammu fii ci àdduna la ñu koy defee nit kiDa nga koy tere lu bon mu koy bàyyi nga di ko digal lu baax mu koy def di bàyyi tere yiBu faatoo texe.Sëriñ bi nee na bu ngeen xamoon fa ma jëlee sama Xasiida yi di ngeen léen fonk wuutewul ak may dagg samay cër di léen ko jox.Sëriñ bi nee na bis bu ñu àggee ba sama kër gii ñu sàkket ko sàkketu weñ, am yoon gu ñuul gu jaar fii ci sama dëkk bi, sama Xasiida yi di wax ci jawu ji, su boo baa mbindéef yi di na ñu léen xaaj ñetti xaaj, benn ba sama Boroom di na ma ko féetele, ba ca des di na ko bàyyeek tubaab bi, ba ca des mu bàyyi ko fi muy nuru dara te du dara.Sëriñ bi mas naa wax Majaxate, ilmul xuruuf (xam araf yi) amul solo, mu ni ko ma yaakaaroon ni lu baax la ? Sëriñ bi ni ko nit man naa am ilmul xuruuf te xolam mbooleem ayib yi nekk ci, Maxrifatu bi Laahi rek a am solo.Am na ku Sëriñ bi masa yónni ci taalibe yi fekk muy ku mokkal Alxu-raanBa muy dem di daw ba mu ñëwee ñaq lool, Sëriñ bi ni ko bu ma la yónnee-tee deel dox ndax da ngaa yenu lu diis.Sëriñ bi mas naa wax ku ñuy wax Sëriñ Baara Jeng ni ko Muxammad xam nga lu ñu fi indee ? Mu ni ko déedéetSëriñ bi ni ko ñaar la : Yeesalsi Lis-laam ak xettali mbindéef yi.Am na mbëru làmb bu ñëwoon ci Sëriñ bi mu ni ko noo tuddu ? mbër ma ni ko Magay Maram Ndaw laa tuddu waaye mbërum Ñomre la ñu may waxSëriñ bi ni ko fii bala fee kenna doon mbër daa daan ñent ñiiMu jóg tàmbalee bàkku, Sëriñ bi ni ko déedéet daa di koy limal bakkan, bànneex, seytaane, àd-duna mu ni ko ñoo ñee ba àdduna sosoo ba tay yaa léen mas a daan.Sëriñ bi mas nay waxtaan ba mu yàgg mu am ku mu xëcc ci fere yi ni ko diw góorgóorlu léen bu baax, bis ba balaa kenna jàll mel nii (boo ba koo ka daa soloon lu weex).Sëriñ bi nee na na ngeen am kilifa te nangu mu yilif léen, Yàlla xamal na ma ci loo xam ni su ma ko manoon jëmm ji la ñuy xaaj ñaar jenn ji yilif ji ci des.Am na ku masa ñëw ci Sëriñ bi ni ko damaa bëggoon nga ñaanal ma ci sama doomu nijaay, dañoo bëggante ma bëggoon koo dencSëriñ bi ni ko loolu jarul ñaanluJigéen ñett yii la : ki nga xam ni ba ko Yàllay bind yaa tax, ki nga xam ni ba Mu koy bind taxoo ak ki nga xam ni da nga ci am wàll keneen am ci wàllamKi nga xam ni ba ko Yàllay bind yaa tax kenn manula cee tee jotKi nga xam ni ba mu koy bind taxoo kenn manu la cee tax a jotKi nga xam ni da nga cee am wàll keneen am ci wàll lu mu yàgg-yàgg fi yaw it di ngeen tàqarlikoo keneen fab ko.Sëriñ bi nee na sama mbiri bopp, fa ma jëm, seen mbiri bopp ak fa ma léen jëmee lépp ni sama rëddi baaraam yii leeree noo nu la ma leeree.Mbooloo mi mas naa bari lool ci kërug Daarul Manaan gi, ñu ñëw di ko yëgle ci Sëriñ bi mu wax ni nee léen ku ci bëgg xaalis na dem ci buur yi ñoom ñoo am xaalis, ku ci bëgg àjjana na dem jaamuji Yàlla, ku bëgg lu dul Yàlla fu mu fi man di nekk na ñëw ñu demSëriñ bi nee na yar manu la ñàkkKu ci am koo wara yar te yaroo ko joxe woo ko fu ñu ko yaree, àdduna di na ko yar, bu ko àdduna yarul bàmmeel yar ko te ku bàmmeel yar di na yaru.Sëriñ bi nee na li ko dalee ci bis bii ba ba àdduna di tukki lépp lu ngeen gis ci samay mbir lu mu rëy-rëy ba tax ngeen di ko yéem lu ko ëpp a nga ca ka-namam ba ba àddunay tukki.Sëriñ bi nee na ñaar ñoo xam ni masu ñoo gisante masu ñoo xamante, seen kilifa xam ni war na ñoo ànd ci ab sëy daa di léen boole ngir ñu sëy, bu ñu nangoo doom ju ca juddoo lu mu bëgg am koÑaar ñoo xam ne da ñoo xamante gisante bëgganteel seen bopp waaye jaar nañu ko ci yoon wax ca ak seeni kilifa, kilifa ya defar seen diggante ngir ñu sëy, doom ju ca juddoo lu mu wut am koÑaar ñoo xam ni seenub diggante daa mel ni ray mu dee rayul mu dee wal’iyaazu billah.Am na naar bu masa laaj Sëriñ bi koo jublu ci Sayidul Amiin (Sang bu ñu wóolu) Jibriil walla Yonent bi SAWS ? Sëriñ bi ni ko JibriilMu ni ko Jibriil kon dees na taseek moom ginnaaw Yonent bi SAWS ? Sëriñ bi wax ko ñaari bayit yii: wa xiila anna Jabra’iila yaxduru man maata muuminan wa xawmun ankaruuMajii’uhuu bahda Rasuulu Laahi Wal xaqu anna laysa lahuu tanaahiWaxees na ni Jibriil di na teewe képp ku faatuwaale ngëm am na yit ñu ko weddiDikk gi Jibriil di dikk ginnaaw Yonent bi SAWS dëgg ga mooy lu sax la te amul ye-mukaay)Sëriñ bi ni ko lu mel ni wax jii ñi ko tax a jóg mooy ñi amug mos akug dëggalKu ci bokkul nag li gën ci yaw mooy wommatu wala nga noppi bala ngaa duru (loru)Wa xiila anna Jabra’iila yaxduru man maata muuminan wa xawmun ankaruuMajii’uhuu bahda Rasuulu Laahi Wal xaqu anna laysa lahuu tanaahi(Waxees na ni Jibriil di na teewe képp ku faatuwaale ngëm am na yit ñu ko weddiDikk gi Jibriil di dikk ginnaaw Yonent bi SAWS dëgg ga mooy lu sax la te amul yemekaay)Sëriñ bi ni ko lu mel ni wax jii ñi ko taxa jog mooy ñi amug mos akug dëggalKu ci bokkul nag li gën ci yaw mooy wommatu wala nga noppi bala ngaa duru (loru).Soxna Awa Buso daa masa wax Sëriñ bi Sëñ Fàllu ak Sëñ Aafiyatu ñang fa ñu nekk ag lakk da léen faa sonnal lool ba lakkaale dundu baSëriñ bi ni ko tuub ko ab dundu fa mu nekk, lakk àggu fa ba di ko lakk.Sëriñ bi nee na jamonoo ngi ñëw boo xam ni kenn du wax fu yàquwul, ku yàquwul rek la ñuy wax.Sëriñ bi nee na ku xam Yàlla du topp ku dul YàllaKu sàggan du topp lu dul bakkanamKu xam Yàlla bu guddee mu jëm ci BoroomamKu sàggan bu guddee mu jëm ci jigéenam.Sëriñ Muxammadul Amiin Jóob dagana nee na am na bis juróom ñetti téeméeri Kaamil la ñu jëndadoo ci benn jaaykat ci ndigalul Sëriñ biSëriñ bi nee na ay wax bu jógee ci xol dafay duggu ci nopp àgg ci xol jëmbat fa aw yiwBu jógee ci làmmiñ rek, du weesu ab nopp.Am na ku mas a ñëw ci Sëriñ bi jox ko ndox ngir mu ñaanal soxnaam su tawatSëriñ bi ñaanal koMu dem dikkaat ni ko faatu na kër ga sax daa mel ni luy bëgga gent ngir faatu gu bari, Sëriñ bi ni ko kër goo gee ak kër gii ak kër yéppay gent.Sëriñ bi mas naa jox Sëriñ Bàlla Faali Jeng Jaalibatul Maraaxib ni ko ku mu yabalati ci moom na ko koy jox mu koy jàng ndax fa mu tolloon ba daan def ci ñoom fi mu ne daa amatul jot giXasiida gii nag moo ko ci wuutu.Sëriñ bi nee na ñaar ñu ànd te wonante ginnaaw, bu ku nekk waaxoo genwàllu waxtu léegi ku geestu doo séen sa moroomKu la gisul gisoo ko du la sonnal.Bi Sëriñ biy soog a ñëw Gànnaar daa dajale taalibe yi ni léen tay Yàlla dogal na ñoo ngi fii ci Gànnaar, maa ngi léen di digal na ngeen góorgóorlu ci sama ndigalKu bañ a góorgóorlu ci sama ndigal ba dellu ca réew ma jigéen di la digal ngay daw di ko doxi.Am na naar bu ñuy wax Allaaji Ibraahiim mas naa ànd ak Sëriñ bi ñu yendu ci ag garab mu génnee jumtukaay bi ñuy tuxee di ci def póon daa di laaj Sëriñ bi ni ko loo wax ci lii ? Sëriñ bi ni ko tee ngaa def rek te baña laajMu ni ko manul a ñàkk ndax wuute yi da cee bari, am na ñu koy daganal am ñu koy xaraamalSëriñ bi ni ko kon daa lënt ci yaw ? Mu ni ko waawSëriñ bi ni ko xanaa gisoo Laxdariyu ? Mu ni ko gis naa koSëriñ bi ni ko wax na ca tàmbali ba ni daganul ci benn mag muy def loo xam ni xamul la ca Yàlla àtteWax joo ju dugg ko lool, mu sëgg lu yàgg siggi ni ko seedeel ni bàyyi naa ko ngir Yàlla daa di koy suulCa boo ba bis wala ginnaaw ga la jébbalu ci Sëriñ bi.Sëriñ bi nee na sa juróom yii bu ñu xam sa juróom yii : say dëkkandoo bu ñu xam sag ñaawi teggin, sa waa kër bu ñu xam sag nay ak sab sëriñ, say waajur bu ñu xam saw fit sa digg ak ñoom, julli juróom bu ñu xam say soxla yu bari, sab tool bu mu xam sag tàyyel.Sëriñ bi nee na xam ngeen ku mana teral ab noonam ? Ñu ni ko dée-déetMu ni ab muñkat ak boroom cër.Am na ñu ñëwoon ci Sëriñ bi bëgg mu ñaanal léen, fekk seen bopp sëqSëriñ bi ni léen dem léen wati seen bopp yi man du ma ñaan ci bopp bu sëq, bopp bu sëq soo ko toppatoowee muy seytaane, soo ko bàyyee muy sobe.Sëriñ Muxammadul Mustafaa mas naa wax Sëriñ bi damaa bëgg ku ma jàngal ag taalibe ñetti yoon ? Sëriñ bi ni ko Muxammadul Mustafaa ag taa-libe maneesu koo jàngale ndax mooy bàyyil sa bopp te jàpp ma te loo lu xel nangu wu ko.Sëriñ bi nee na jamono di na tollu foo xam ni bu ñu ca yeggee ñaar di na ñu ni gàññ bari lool, lenn làqu lool jafe lool, su boo baa nag dara du léen musal, dara du doon seen ndimbal, dara du doon seen làquwaay lu dul ag taalibeSu ngeen demee ba xam-xam ni gàññ, am-am ni gàññ ab yar làqu na ngeen laxasu ci ag taalibe te sax ci guddi ak bëccëg wattoo ko seen bopp, ñagee ko seen bopp.Sëriñ bi mas naa am ku mu wax waññil fere yi nu ñu tollu nga jënd sa-tala yu ni tolluAm ku ko dégg dem jënd ay satala indil Sëriñ biBa ka mu yónni woon dikkee mu ni ko ba nga demee am na ku ko dégg ba jënd ay satala indi te xamul sax nu fere yi tollu waaye yii la ma saa Boroom wax te man du ma def lu dul li ma saa Boroom wax daa di ni ko demal ci fere yi kenn ku ne nga jox ko ag satala bu waxtu jotatee mu jàppu te julli te bañ koo doyloo.Sëriñ bi nee na wolof da fay wax nit lu mu am Yàllaa ko ko may lu ma ñàkk moo ko ko xañ waaye demeewul noo nu lu mu am Yàllaa ko ko may lu mu ñàkk moo ko ko ñaanul.Sëriñ bi nee na Yàlla lumu la nara may da lay may yitte ja.Am na ag guddi mu dégg luy riir moom Sëriñ bi mu ni diw loo lu lu mu ? Mu ni ko saxaar gi laMu ni ndaxam ñiy wut àdduna ñoo dul nelaw sàkkaa ñiy wut allaaxira.Am na ku masa sol tubayi tubaab ñëw ci Sëriñ bi mu xotti ko fa mboo-loo ma ñu daa di koy wutal lu mu solSëriñ bi ni ko diw yaak diw moytu léen ma bis bu set ma gis seen tur ca sawara far ko.Sëriñ bi mas naa am ku ko indil xoolukaayu waxtu (montre), mu ni ko ndax fa nga ko doon wutee des na fa ? Mu ni ko waaw, mu ni ko demal wutalaat ma ciMu dem wutaat ca indiMu ni ko demal wutaat ci indi, mu dem wutaat beneen indi muy ñettSëriñ bi di bind ba mu yàgg ni ko waxtu wu jot ci bii ? Mu wax ko ko, Sëriñ bi ni ko bii nag ? Mu wax ko koMu ni ko bii ? Mu wax ko ko, Sëriñ bi ni ko ndax ñoo bokk ? Mu ni ko déedéetSëriñ bi ni ko ndax ñetti dëgg daa am ? Mu ni ko déedéetSëriñ bi ni ko li may xamal waxtu raw na loo luMas naa am ñu génnoon ci njabootug Sëriñ biBi ñu ñëwee Sëriñ bi ni léen nit ñaa ngi jébbalu ? Ñu ni ko waawMu ni léen na ngeen léen digal tere léen, su ngeen léen digalee ñu def tere léen ñu bàyyi wàcc ngeen wàcc nañu maa ci des, su ngeen léen digalee defu ñu ngeen tere léen bàyyi wu ñu wàcc ngeen wàcc naa ñoo ci des.Tubaab yi dañoo mas a ñëw ci Sëriñ bi ni ko soŋŋ ga ñu la njëkkoona soŋŋ dañu koo tegoon ci kaw ay njort rek waaye da ñoo dégg ci yaw loo xam ni bu amee soŋŋ gi ñu lay soŋŋaat mooy gën a metti ndax di na diis ci yaw ndax da ñoo dégg ni da ngay jënd ay jaamSëriñ bi ni léen seen i ndigal ak seen i tere aksiwul fii te loo lu ngeen wax it dëgg la damay jënd ay jaam waaye jëndu ma léen ngir ñu doon samay jaam dama léen di jënd ngir di léen goreelÑu ni ko wax nga dëgg bu ñépp defoon ni yaw kon benn jaam du fi desSëriñ bi ni léen man lu may doyee jaam, koo xam ni gor yépp a bëgg a nekk ay jaamam lu muy doyee jaam.Sëriñ bi nee na jàngal nit ba mu fer ijji ak gunge gan su ma ko jot gi mayoon maa koy defal sama bopp du ma ko sant kenn.Sëriñ bi nee na Tuubaa ku fi def lu juunu bu ëllëgee da fay soppiku jëmm layoo kook yaw.Mas naa am Seex bu indi àddiyaam ci Sëriñ bi mu ni ko war ngaa góorgóorlu ndax alal joo fi masa indi di na ni ma maay ñaqu diw te masu la fee tuddu.Sëriñ bi bu masaan di duggu xalwatu da fay wax ni gan gu fi ñëw man ngeen koo yewwi bu dee ku yor Alxuraan na ngeen ma ko tëyeel teralal ma ko ba ma génn ndax saa Boroom damaa soxla.Sëriñ bi am na ñu mu waxoon fu fi sama njoñ dajee bay tàggoo nañu wax ñetti bayit yii : Asbil sutuurii aslix umuurii kasir xuyuurii bilaa kidaa’iAslaxta xaalii billaartixaali biihdi xiyaalii bilaa bukaa’iHab liistiqaama xiniil malaama Hab liil karaama bizii liwaa’iTàggatoo ko lu ci waay ñoddi di na ñëw, lu ci waay jañ di na demBa mu waxee lii daa di wax benn waay bu neex baat bu fa nekkoon ni ko nettali ko, mu tàmbali bayit wu mu wax Sëriñ bi firi koSëriñ bi nee na képp ku aju ci yéen na ngeen koy wax li may digle ak li may tere ma boole léen yóbbuKoo ci xam ni defu loo ko yaak say nit bu ngeen dee jàppante téerey baat sama yoon nekku ca.Sëriñ bi nee na man ku def li Yàlla wax ak Yonent bi SAWS ak li ma yeesal dem nga, ku ko deful toppu sama ndigal ba ma gërëm la te defoo li Yàlla santaane ak Yonent bi SAWS doo dem àjjana doo dem sawara, suuf la ñu lay soppi, ku léen boole nag ni cowwu àjjana.Sëriñ bi nee na bu bis baa di nga gis ku ko jege lool ci ag mbokku te jubul da ñuy fob koo xam ni ma nga fa barab bu sori te jub ñu soppiku nuróole kook moom, fob kii ko jege te jubul sànni ca kàmb ga.Sëriñ bi nee na juróom ñaari at yoo yu nekku ma fa ak góor, nekku ma fa ak jigéen, nekku ma fa ak gone, nekku ma fa ak mag, man ak sama satala.Sëriñ bi nee na am na bis tubaab bi laaj ko ndax yaay Mahdiyu? Mu ni ko man de xam ? Waaye jaam bu Boroomam gërëm laa de.Sëriñ Móodu Lamin radiya Laahu ta’alaa anhu nee na am na bis sedd bi metti lool ma fob ay saaku boole ko def ko mbalaan, Sëriñ bi romb ma buntu bi ma nekk ma jóg mu ni waaw lii lu mu doon? Daa di jàll dellusi jox ko mbubbu ni ko am solal kii.Ay mag mas na ñoo siyaarsi Sëriñ bi fekk ubbeegul nistuut mu ubbi ni  assalaamu alaykum, ñépp sëggMu ni fu ngeen man di nekk na ngeen sax ci niyatul xayri yéene aw yiw wa xawlul xayri wax aw yiw wa fihlul xayri ak def aw yiw ni wëlbat won léen ginnaaw, ñu dégg ko muy tëj buntu ya.Sëriñ bi nee na loolu ñuy wax Mbàkke-Mbàkke jote wu ma ak ñoom dara damaa mel ni ku jóge ci Yàlla rek.Sëriñ bi mas naa toog ak kenn ca mag ña waxtu julli jot Sëriñ bi ni ko xanaa waxtu wi tàbbi na ? Mu ni ko waaw mu jóg ngir woo wi kenn ngir mu ñëw nodduBa mu jógee bay dem Sëriñ bi ni ko li la sa Boroom defal lépp jom-bante ngaak yëkati kàddoom gii daa di jóg noddu moom Sëriñ biSëriñ bi nee na àjjana mii ngeen di dégg mbaa du da ngeen jàpp ni lu sotti la ba noppi ? Ñu bi ko ahakayMu ni déedéet ndax kenn ci yéen bu amee ab tool ba mu jaaxal ko mu woo ay dëkkandoom ñaan léen ca ndimbal jàpp bis ndax da fay daa di toggu añ bala ñoo ligéey ? Ñu ni ko déedéet, mu ni léen Haakazaa.Sëriñ bi nee na tubaab yi diirub juróom ñetti at yi mu ànd ak ñoom ñetti jikko yi mu gis ci ñoom muriid saadix rek la ko yéene : teela yeewu, fonk kilifa ak bëgg ligéey.Am na naar bu mas a wax Sëriñ bi ab seriif laaSëriñ bi ni ko fen ngaNaar ba ni ko seriif laaSëriñ bi ni ko ay la yéwén fen nga, sa maama ngii jote wu la ak moom dara.Am na mag mu mas di jooy ngir ag xiif ca Gànnaar, Sëriñ bi laaj ko looy jooy ? Mu ni ko damaa xiif mu jox ko lem ak baraay ni ko demal ba nale.Am na naar bu mas a wax Sëriñ bi yaw baax nga te taalibe yi ñi ngi lay wax YàllaSëriñ bi ni ko ku nekk la muy tektale sañees na ko koo woo wee, Yonent bi SAWS da ñu ko ni Wa innaka latahdii ilaa siraatin mustaqiimin te Siraatun Mustaqiim ci ay turam la bokk.Sëriñ bi nee na lu Yàlla bind lu ne man lay wut da ñu koo umpale rek.Sëriñ bi mas naa julli ci biir ab taw, ba mu noppee ni ku newul seb-seb julliji di nga ni berax-berax tàkk te kenn du ko man a faj.Am na bis Sëriñ bi di jàngale ci ay tomb, am genn góor gu raam ba jege génnee saaku xaalis naan bii diw a la ko jox ba mujju am lu wadd daanu ci tombi Sëriñ biSëriñ bi fél xaalis ba mu tasaaroo ni ko lii du dara lii may wax rek a am njariñ.Am na ku masa ànd ak rakkam ñëw ci Sëriñ bi, rakk ja jébbalu ci Sëriñ bi, mag ja ñëw wax ko baayam, baay ba ni ko mbaa yaw jébbaluwoo? Mu ni ko déedéet, mu ni ko waaw góor waaye muuju na mook baayam yépp jébbalu ca rakk ja.Am na ku masa wax Sëriñ bi daa am lu ma jaaxal lu may laaj ? Sëriñ bi ni ko lu mu ? Mu ni ko gor su lay ligéeyal nga nekk ci ker gi mu nekk ca naaj wa soo soxlaa yónni ko, loo lu daal jaaxal na ma ? Sëriñ bi ni ko lii nga laaj ñépp waroon nañu koo laaj waaye na léen ci wulli rek war, liy dem ci mbuus mi maa ko ciy def.Sëriñ bi daan na wax na ngeen moytu alfaasiduunal mufsiduun ñi yàqu ba noppi di yàqe.Sëriñ bi bi ko tubaab yi di booleek gaynde gi daa dem ba mu yàgg mu taxaw, ki ko jiital ni ko ca nga jëm de jàpp ni daa ragal te fekk na Rasuulu Laahi SAWS moo ni ko taxawal ma jiitu.Sëriñ bi léeg-léeg mu taal lu attaaya ji ba nga tàmbalee xamb mu ni la bàyyi ko yoral ko boppam defar lépp ba mu àgg mu jox la lépp dig la ci loo xam ni di na la jaral naan lépp ak di naan attaya ba fàwwuLu mel nii bu ko defee da lay wax ni bi ma la koy sant damaa gis li ci nekk xajul ci sa bopp ma xam ni boo ko defee nàngam ak nàngam ma defal ko saa bopp.Sëriñ bi nee na lépp lu may digal nit yool baa ngi ci wetam, waxtu wu gisee mu def ko yool ba dem, bu geestoo gis yool bi mu xam ni defagul la mu ko digal.Am na ku masa wax Sëriñ bi damaa bëgg nga dimbali ma baa mel ni Ibra FaalSëriñ bi ni ko faat na, yéen ñii fi nekk ñu léen di wax ay muriid saadix kenn ku ne ba ngay dikk da ngaa def sa bopp ñenti xaaj, benn xaaj ba nga sédd ko sa bopp, benn xaaj ba nga sédd ko say mbokk, benn xaaj ba nga sédd ko sa Boroom, benn xaaj bi nga jox makoIbra Faal bi mu dikkee ñenti xaaj yépp la ma jox, Boroomam Bi ko bind la njëkk a bàyyi.Sëriñ bi nee na ku bëgga bokk ci ag Nguur dangay xam Buur ba, xam Njoñ Buur ba, xam Bëggug Buur baXul Huwal Laahu Axadun..mooy xamle Buur biMuxammadun Rasuulu Laahi wa laziina ma’ahuu..mooy xamle njoñ Buur biWa innahuu la Xur’aanun Kariimun fii Kitaabin Maknuunin..mooy xamle Bëggug Buur bi.Am na ci taalibe yi ku masa sol ay sagar romb Sëriñ bi mu koy xool ba mu yàgg mu ni ko waay ji demal sol yëre te bàyyi sa bëgg àdduna gii.Am na ku mas a wax Sëriñ bi damay def lu baax waaye daa mel ni damaa jigul ? Sëriñ bi ni ko jigadiwul kenn mi ngi mel ni ndab lu ñuy duy te feesagul naka noo nu safaan ba jigul kenn.Sëriñ Mbay Saar mas naa ànd ak Sëriñ bi kër komaandang ba ñu àg-gee xaj ba wuti léen Sëriñ Mbay Saar soŋŋook moom ba mu yàgg ba jekku xaj baBa mu ko bàyyee xaj ba daw wuti boroomam, Sëriñ Mbay moom it daw laxasu ci tànki Sëriñ bi di def ni xaj bi di defSëriñ bi ni ko Mbay Saar li ngay def lu mu ? Mu ni ko xaj la may xaj te maa ko gën boroom.Mas naa am ku takk ñaari jaaroy xaalis ñëw ci Sëriñ bi mu ni ko lu tax nga takk ñaari jaaro yii te góor benn la wara takk ? Mu ni ko benn bi da fay sa jaaro bi ci des jaaro Maam Cerno laSëriñ bi ni ko xoolal bu la ci neex nga takk ko te tekki ba ca desBa mu ko defee ba noppi, Sëriñ bi ni ko takk samab jaaro mbaa takk jaarob Cerno lu ci ne njariñ nga ci jublu te man képp ku wuuteek Sunnas Yonent bi SAWS manoo jariñu ci man manoo jariñu ci Cerno.Mas naa am ku yenu ag bagaan ñëw ci Sëriñ bi mu wax ñaar ña fa nek-koon ñu yenni ko, ni ko tanq ci te fexe ku nekk mos ci daa di ni yaru yare yom-bul, gis ku ko def jar na sol dàlli weñ di daw ba mu dammatoo nga jox ko loxo.Sëriñ bi nee na Charii’atu mi ngi mel ni Safiinatu (gaal) ci maanaa ak tollooy araf, ku ci duggu muccu na, duggal ànd ak sa njoñ.Sëriñ bi nee na xam Yàlla mooy àjjana ju teew moo tax saa Boroom ni Wa liman xaafa maqaama Rabihii jannataani.Sëriñ Ngumba Ture radiya Laahu anhu da ni bis Sëriñ bi man déey Yàl-la bëggalu ma ko dara, Sëriñ bi ni ko Bismillaahi, Ngumba nga ni lan ? Mu ni ko Yàlla bëggalu ma ko daraSëriñ bi ni ko mbaa yëg nga ni soo ko bëggaloon dara yoralu la dara, ba mu la bindee ba noppi da laa bindal mbooleem li mu la nar a jox boole la ak koo xam ni nii da ni la àndal ak koo ka yoralu ma la dara kat.Sëriñ bi nee na bi ma sama Boroom fii fi àdduna ma ñëw ngir mottalil Rasuulu Laahi saws ligéeyam baDamaa taseek Lislaam mu ànd ak Alxuraan ni dañuy gàdday génn réew mSëriñ bi laaj léen lu tax ? Lislaam ni ko dañu ni dañu may dimbali di ray samay doom di ray samag njabootAlxuraan ni ko dañu maa def fowukaaySëriñ bi ni léen ñëw léen ñu dem, bu ñu demee waxu ma nit ña waaye man lu war ci yéen di naa ko def.Am na ñu Sëriñ bi woo woon di léen tàngalal, ba mu léen joxee kaas ya ni léen bala ngeena naan na ngeen déglu ma defal léen ci pas-pasu jariñuKu ci yorati ab kaas guux bu njëkk bi da ngay wax Bismillaahi Maxfiratu Laahi, ba ca tegu nga wax Bismillaahi Raxmatu Laahi, ba ca tegu nga wax Bismillaahi Ridwaanu Laahi, lu ngeen ko gaaw-gaaw teg fi suuf dee léen ko wax.Am na ku masa toog fi Sëriñ bi ba mu yàgg mu ni A’uuzu billaahi mina chaytaani rajiim, Sëriñ bi ni ko rajiim moo mu ngeen di muslu xam ngeen ko ? Mu ni ko déedéetSëriñ bi ni ko des na ci kanam tuuti ku fi faatooti moo lay tàgge.Sëriñ bi nee na mbindéef yi bu ñu bàyyi woon juróom ñetti yëf jublu seen Boroom di na léen wàcceel xéewal goo xam ni di nañu ci man a jaamu Yàl-la te doo tu ñu sonnuJuróom ñetti yëf yi ñooy : xam Yàlla te toppuloo ko, jàng Alxuraan te doo jëfee la muy digle, bëgg Rasuulu Laahi te doo jëfee sunnaam, lekk xéewali sunu Boroom yi te doo ko sant mukku, bëgg àjjana te doo def lu la fa yóbbu mukku, ragal sawara te doo bàyyi lu la fay yóbbu mukku, muslu sey-taane ci kaw te ànd ak moom ci biir, suul ku faatu te doo waaru mukku.Sëriñ bi nee na ñi ànd ak man ñenti xaaj la ñuÑii ñi ngi ci dëgg gu weex tàllÑii ñi ngi ci fen wu ñuul kukkuÑii ñi ngi ci fen wu nëbbuÑii ñi ngi ci jaxase dëgg ak fen waaye kiy tàggale dëgg ak fen ci sama ginnaaw lay ñëw mi ngi ñëwBu dikkee di na tàggale dëgg ak fenÑi may tuddoo te nangu wu ñoo jébbalu ñi ngi ci fen wu ñuul kukkuÑi nga xam ni da ñu ni jébbalu nañu te nangu wu ñoo ñëw wuyusi ñi ngi ci fen wi nëbbuÑi nga xam ni da ñoo jébbalu ba noppi yëkati seen bopp bàyyi ko fii te nangu wu ñoo wone ni ay taalibe la ñu ñi ngi ci dëgg gu jaxasooYaa ahla bari Yaa ahla baxri uujuu libari Baxri saxaa’iÑi nangoo jébbalu nangu maa toppu ñi ngi ci dëgg gu weex tàllYaa ahla barri waa jéeri bu ngeen déggee jéeri, ñiy jàng ci kaw gi laa waxYaa ahla baxri yéen waa géej gi bu ngeen déggee géej gi woo wu ma waa géej gi ñi géeju laa wooUujuu wëlbatiku léen wuti Baxri saxaa’i géejug tabe feeñ naLii ma léen di wax na ngeen ci jàpp, na ngeen ragal Yàlla te nekk ci ag njub te nekk bennLu ci waay am na ko bokk ak moroomam te ngeen gëm Yàlla te xam ni Yàlla mooy benn buur bu dul am ñaareel te képp ku ñu bind Yonent bi SAWS moo la gën du sa moroomDikk naa fii ngir xamal léen ni ngeen war a toppee Yonent bi SAWSMa bëgg Yonent bi SAWS ba nga xam ni moom rek laa bëgg, moom rek la Yàlla bëggNgir won léen ni ñu ko war a toppee te mooy topp ko te doo ko booleek dara, wattu sa Boroom, wattu sa moroom.Sëriñ bi nee na di naa nekk foo xam ni doo tu léen ma gis waaye da fay mel ni ku ubbi am taax duggu ca biir ub buntu ya lu ngeen def ma gis ko lu ngeen wax ma dégg ko.Am na ñu Sëriñ bi masa wax Bismillaahi seen ñëw gii ngeen ñëw mbaa nawu léen seen bopp ? Ñu ni ko déedéet, Sëriñ bi ni kenn ku nekk da ñu fab ab buum roccantal ko ci baatam, mbaa xam ngeen ni ña toog it seenub yaafuus ba wu léen fa ? Ñu ni ko waawSëriñ bi fii ku fi ñëw da ñu la fee indi.Sëriñ bi nee na lii ma léen di digal toggug ku xiif la, balaa ma léen koo digal def ko, su ma noppee gaaw léen defi ko.Sëriñ bi mas naa laaj man kaana lillaahi kaana Laahu lahuu lu ñu ci jublu? Ñu ni ko ku nekkal Yàlla, Yàlla nekkal laSëriñ bi ni jublu wu ñu ci loo luKu lottul ci dara kenn manu koo nekkal ci dara, ku nekkal Yàlla ci ndigal yi mu jox la la yell ci yaw.Sëriñ bi ca Gànnaar am na bis mu jóg bëgga duy ag satalaam, bi mu aksee fi ñuy rootee gis góor ña ak jigéen ña jaxasoo mu taxaw am naar bu ko gis xam ni daa bëgga duy mu ñëw jël satala gi duyal ko Sëriñ biSëriñ bi ni ko jazaakumu Laahu xayran, ginnaaw loo lu amaat na ñaari at Gànnaar door faa jógeBi mu ñëwee Njaaréem ba yàgg fa naar boo bee ñëw fa yendu fa ba ngoon gisul Sëriñ biBi Sëriñ bi génnee ci tàkkusaan muy wax kàddu yu ñagas di fàttali Sëriñ bi loo leeSëriñ bi ni ko ameelu ma la benn xàq ca duy goo gee nga ma duyaloon sama satala gi ñetti yoonKeroog ba nga ma ko duyalee laa dox sa digg ak sawara te fa nga waroona dem.Am na séeréer bu ñu masa wax da ñoo bëgg nga ligéey Sëriñ bi bi mu ñëwee ba xool ko daa wax ni Yàlla bu doon ñaar benn bi mi ngi ci kaw suuf.Sëriñ bi nee na jëw moo gën a bon sàcc ndax sàcc man naa jariñ ka ko def mel ni mu sàcc am mbubbu wala lu ñuy lekk, jëw moom du jariñ boroom dara te dafay dindi ag ngëm ci ab xol.Sëriñ bi bi muy nekk fa niti Galwaa ya daa am ku ko daan ligéeyal ci ñoomBi mu faatoo mu wax léen jaay léen ma ko ndax ñoom da ñu daan jëfan-dikoo ku faatu ci ñoomBi mu ko jëndee suul ko fi suuf ñu sulli ko ginnaawam gisu ñu fa daraBa ñu ko laajee mu xamal léen ni da koo yóbbu feneen.Am na naar bu mas a ganesi Sëriñ bi Njaaréem am fa ñetti weer, Sëriñ bi fonk ko loolLéeg-léeg daan na doxantu ba fa ñuy jàngee Kaamil laaj fa ab jukkiAm bis mu ni Sëriñ bi daa am lu may laaj ? Sëriñ bi ni ko lu mu doon ? Mu ni ko damaa gis Alxuraan kenn du ko jàng ba kenn daanu du Gànnaar du fii te sa Xasiida yi ma gis bu ñu koy jàng taalibe yi di dañ garab yi ak tabax yi di summi seeni sër di joxe seen alal, loo lu jaaxal ma ? Sëriñ bi ni ko demal fa néeg ba nga nekkoon di naa la tontuBa ñu demee ba digg bëccëg, Sëriñ bi yónnee ko dugub ju ñu soqul ni ko na ci añ, mu ni ko lii maneesu cee añ, fobal yët koBi ndaw la ñëwee Sëriñ bi ni ko daa añul ? Mu ni ko nee na maneesu cee añSëriñ bi ni ko tegal foo fu joxaat ko laax bu ñu def dax ak diw ak tànkub xar bu ñu lakk ak warga ak suukar ba mu yeggee mu daa di jëfandiku ba suurCa ngoon ga Sëriñ bi woo ko ni ko loo lee njëkka ñëw lu tax manoo cee añ ? Mu ni ko da ñu koo defarul, Sëriñ bi ni ko Alxuraan dugub la maa ko soq wal ko ba def ko ni li ma la mujjee jox.Am na ci taalibe yi koo xam ni Sëriñ bi da ko daan woo lu mu doonoon ku fonk boppam ci wàllug col, am bis Sëriñ bi woo lu ko fekk mu sol yëre yu ràññeeku ba tax bi mu aksee toogul fi suuf, Sëriñ bi ni ko diw mu ni Mbàkke fii kenn baaxu fi kenn ku nekk yaa ko fekk ci jikkoom defar ko, fekk ma ci sama jikko defar maSëriñ bi muuñ.Sëriñ bi nee na bu ngeen xëyee na ngeen jiital jaamu Yàlla teg ca ligéey def coono muy seen noflaay, def naqar muy seen bànneex, wéttalikoo Yàlla te baña wéttalikoo jëmm, def ndigalul Yàlla muy seen sëriñ te baña def ab sant muy ab sëriñ.Sëriñ bi nee na bu léen bokk ci ñiy fanaanee tawte xëy aw mar ray léen, xam ngeen luy waral loo loo ? Ñàkka taataan rek moo koy waral, na ngeen fexe ba loo lu bu mu léen dal.Sëriñ Moor Absa Lóo radiya Laahu anhu mas naa jox doomam Sëriñ Saaliw Lóo radiya Laahu anhu ab Kaamil ni ko yëtal ma ko Sëriñ Tuubaa fekk am na bataaxal bu nekk ca biirBi mu ko joxee Sëriñ bi mu fob ko taf ko ci ab dënnam ab diir bu yàgg, ubbi ko génnee këyit woo wee jàng ko ni ko Saaliw mu ni ko Mbàkke, Sëriñ bi ni ko sa baay Moor Xabsa kat fere yi lay tawat ci bataaxal bi ngir ni mu bëgg ñu mel ni melu ñu ni waaye boo demee nee ko àndandoo yi da cee am ñu dul àgg, àndandoo yi da cee am ñu dul àgg, soo demee nee ko yawmal xiyaam ku la gisul du la lëjal.Am na bis Seex Ibra Faal wéradi, Sëriñ bi yabal ay ndaw ni léen dem léen seetal ma Ibra FaalBa ñu génnee Sëriñ bi woo waat léen ni léen damaa bëgg ngeen seede ni jëmm joo ju ngeen jëm noo nu la dalee ca karawu bop-pam ya ba ca we yi tànkam ya lu cay metti ligéeyal maa tax.Sëriñ bi nee na koo ku yor ab deram dem ba ca barabu jullikaay mu lal ko fa julli fa ràkkaa ya ko soob, jóg yëlab ab deram karaw goo gee wadd ca der ba ndax boroom der ba di na ko fob di ko taqalaat ca der ba? Ñu ni ko déedéet MbàkkeMu ni karaw goo gee wadd, wadd goo gu mu wadd xam ngeen lu ko waral ? Ñu ni ko yaakaar nañu ni ñàkka dëgër moo ko waralSëriñ bi ni kon ŋoy léen bu baaxa baax ba bu ñu yëlabee der bi du ngeen wadd.Sëriñ bi nee na jamonoo ngi ñëw joo xam ni mbon gay xew ndey ju bon sababu ko, baay bu bon sababu ko, nammeelug Buur bi la.Sëriñ bi nee na jamonoo ngi ñëw joo xam ni góor ñi da ñuy gunge tubaab yu góor yi jëm sawara, jigéen ñi da ñuy gunge tubaab yu jigéen yi jëm sawara.Am na koo xam ni daa yàgg ci kër Sëriñ bi te seexul, mu ciy wax ak Sëriñ bi bisSëriñ bi ni ko man bala maa fob mbooloo di ko tofal ci nit sémbi ab géttam ci sawara ba noppi door caa def leneen lu ma koy defal.Am na bis ñu defaral Sëriñ bi ab néeg ci Njaaréem ci ag mujjam ci saayirNgelaw lu metti daaneel ko, ñu koy jàmbat, Sëriñ bi ni léen Israafiil la bu ngeen xamoon li mu nar du ngeen tawat néeg bu daanu.Am na bis komaandang woo lu Sëriñ bi mu ñëwBi mu ñëwee mu ni ko maa la woo lu, Sëriñ bi ni cell, mu ni ko maa la woo lu, Sëriñ bi ni cell, mu ni ko Ibra Faal dafay def bu may noppalu ci sama waxtu noppalu yi mu may yàqal ngir sikkar yi, aaye ko wala ma delloo la ci géej giSëriñ bi ni bëréet joxoñ ko mu daw duggu ca néeg ba ub buntu biSëriñ bi wax ka fa nekk ni ko nee ko na dikk delluwaat ci wax jiKoo ka ni ko ñeme wu ma koo fëggSëriñ bi ni ko na ci dellu bu ci dellu woon nit ku weex jeex ci suuf tay, la ma doon ligéey ca seen biir yegg na, bu ci dellu woon nit ku weex jeex ci suuf.Am na ku mas a ñëw ci Sëriñ bi di ko diis ndimbal te tollu ci digg dooleemSëriñ bi ni ko bindal ma yëngu mu bind koSëriñ bi ni ko bindal ma yokku mu bind koSëriñ bi ni ko bindal ma jekki, mu bind koSëriñ bi ni ko bin-dal ma ñàkk mu bind koSëriñ bi ni ko jàng ko, mu jàng ko ni yëngu yokku jekki ñàkkSëriñ bi ni ko waxaat ko mu waxaat ko, Sëriñ bi ni ko gis nga ko lenn lu ci nekk kat moyul Boroom bi.Sëriñ bi mas naa teg loxoom yu tedd ya ci kaw Sëriñ Muxammadul Mustafaa ak Sëriñ Faadilu naan léen jaamuji léen Yàlla bu ngeen jaamu wul Yàlla li ngeen fi gis muy nuru dara def ko ci ginnaawub pël mu dem ak moom safu ma.Sëriñ bi mas naa wax Sëriñ Umar Njaay Ndankura radiya Laahu anhu, Umar na ngeen moytu ñent ngir ñentNa ngeen moytu tëraay bu bari ba dem ca biir bàmmeelUmar bàmmeel a ngi ñëw boo xam ni ku mu neex di nga tëdd ku mu neexul di nga tëddUmar na ngeen moytu noflaay bu bari ba jéggi siraatUmar na ngeen moytu ndamu ba jot ci seeni téereUmar na ngeen moytu mbégte mu bari ba dem àjjana ndax mbégte àjjana la yem.Sëriñ bi nee na mbokk man naa gën ay mbokkam waaye manul a génn ay mbokkamMbokk man naa ëppale ay mbokkam waaye manul a ëpp ay mbokkamMbokk man naa raw ay mbokkam waaye bu àndul ak ay mbokkam aw doxinam du rafet.Sëriñ bi nee na ñenti sëriñ yii ñoo am ak ñenti taalibe yii : gumba - gumba, njàccaar - njàccaar, gumba - njàccaar ak njàccar - gumbaGumba - gumba mooy sëriñ bu ànd ak taalibe bi te ñoom ñaar kenn Yàlla taxu koo jóg, bu ñu dajee mane gi ñuy maneek déggoo gi di na tax kenn du jiitu moroomam da ñuy lëngooÑaari gumba bu ñu àndee di dox ba kàmb galan léen nu ñuy def ? Ñu ni ko da ñuy daanu ñoom ñépp ci kàmb gaMu ni waawNjàccaar gumba mooy taalibe bi Yàlla tax a jóg mu wut ab sëriñ te sëriñ ba Yàlla taxu koo jóg, bu ñu àndee ba kàmb galan léen gumba ga dafay daanu ca kàmb ga, moom bu ñëwee teggi koGumba - njàccar mooy ku Yàlla taxul a jóg mu giseek ku Yàlla tax a jóg bu ñëwee ba gis kàmb gi da fay teggi jàll moom mi jiitu, ki toppu ci gin-naawam moom bu ñëwee da ciy daanuNjàccaar - njàccaar mooy ku Yàlla tax a jóg seeti ku Yàlla tax a jóg ñoom tam la ma waxoon ca ñu njëkk ña mooy dellusi waat, ñoom ñaar déggoo ga ñuy déggoo ak nammante gi ñuy nammante di na tax bu ñu àndee kenn du jiitu sa moroom da ñuy lëngooÑaari njàccaar bu ñu lëngoo di dox ba kàmb galan léen nu ñuy def ? Ñu ni ko dañuy teggi, Sëriñ bi ni mooy ñenti sëriñ yeek ñenti taalibe yi.Sëriñ bi nee na sama xasiida yi di na dem ba ci ay weñ la ñu koy waxee, bu keroogee doo tul am njariñ.Sëriñ bi mas naa laaj Sëriñ Muxammadul Amiin Jóob radiya Laahu anhu man jaa’a bilxasanati falahuu achru amsaalihaa nu ngeen koy firee? Mu ni ko ku jëf benn bu baax sunu Boroom subxaanahuu wa ta’alaa fay la fukkuSëriñ bi ni ko waxul man fahala (ku def), man jaa’a la wax, mu ni ko nun de Mbàkke loo lu la nu jàppoonSëriñ bi ni ko man jaa’a ku ko dikkee benn bu baax mu xool ko ba mu doy ko ba mu nangu ko falahuu achru amsaalihaa mu fay la fukku.Sëriñ Maalik Baasin Si ak Sëriñ Moor Xari Si mas nañoo siyaarsi bay dem, ba mu léen ñaanalee ba noppi ni léen dem léen ca Muxammadul Amiin Gay mu dénk léenBa ñu ñëwee fa moom mu ni léen ndaw yu wattu Alxuraan di ko jàng, jàng diine di ko jëfee moo lus léen di war a dénk xanaa ngeen moytu bëgg àdduna bari na gàllankoor yoo xam ni bëgg àdduna rek moo koy waralBi ñu ñëwaatee ci Sëriñ bi ba wax ko ko mu ni léen gàtt na waaye am na solo ndax àdduna lu yàqu ci biiram la yàqoo, lu baax tam ci biiram la baaxee.Sëriñ bi nee na Ibra Faal bàyyi na boppam, bàyyi ay mbokkam, bàyyi Boroomam ngir man, defaral naa ko boppam boolekook ay mbokkam marale-kook BoroomamBoole naa kook ñoo xam ni bu ñu gënul ay mbokkam it ñoo gën ci moom ay mbokkam.Sëriñ bi nee na bi muy tollu Jeewal am na soxna su ko duyaloon ag satalaam mu laaj ko noo tuddu ? Mu ni ko Njéeme BaSëriñ bi ni ko tuddoo noo nu jéem ba nga tuddu daa am lu ma sama Boroom di jàngal ci sa tur wi, daf may xamal ni ñii lu ñu jéem ci man it da ñuy mujju ba.Sëriñ Iisaa Jenn mas naa indi ay weer jox ko Sëriñ bi ni ko di na baax ci mbind miBa ko Sëriñ bi takkee am ku fa nekkoon ni ko boo ko xawoon a toppalsi ci bakkan bi, Sëriñ bi daa di koy sànni ni ko topp bakkan.Sëriñ bi mas naa wax guddig Gàmmu dee léen ko daje fa jàkka ja di ko fa defee.Sëriñ bi nee na ci jumaay njaaréem bu doon am tur Najaatu ahlil ardi wa misbaaxu ahli samaa’i (muccug waa suuf, lampub waa asamaan) lay tudduAy naar mas nañoo wax Sëriñ bi xanaa doo nelaw guddi ? Mu ni léen nee wu ma du ma ko def sax waaye sàkku ma fu ma koy nég.Sëriñ bi bi muy sooga ñëw jolof, kilifa ga fa nekkoon daa dajale Jolof gépp ni léen lu yàgg-yàgg bu fi kenn sarax ab taalibeSëriñ bi dajale taalibe yépp ni léen lu yàgg-yàgg bu fi kenn yelwaani.Sëriñ bi mas naa génn bis, Sëriñ Abdu Raxmaa Siise radiya Laahu anhu daw ba aksi, Sëriñ bi ni ko Abdu yaw ana looy waaxu ? Mu ni ko damay déglusi waxtaan wi, Sëriñ bi ni ko tuub ko man du ma waxtaan damay jàngaleMu ni ko kon damay déglusi njàng mi.Am na naar bu masa jàngal Sëriñ bi Xasiidag Sindiidi ba mu jeex mu teg ca lii : Wa jud lixaari’ihii inda xaa’ilihii burdan jadiidan yaqiihil barda Yaa LaahuSëriñ bi jox ko mbubbu ak mbàjj.Sëriñ bi nee na doomu Aadama ju nekk wurus laBu ñu ko gasee ba génnee ko da ñu koy yóbbu ca tëgg ba mu defar ko ba ñu man koo waaje waaye bu ñu ko deful noo nu ku ko gis te xamul wurus du xam lu mu doon.Sëriñ bi mas naa wax Sëriñ Muxammadum Mustafaa, lu mata def def naa ko, li ma léen di digal mooy ànd tey jariñante.Sëriñ bi mas naa am ku faatu te jege ko lool ci ag mbokk mu am ku mu woo ni ko yaw mi mu bokkal Sëriñ Moor Anta Sali radiya Laahu anhu demal taxawu ko man Aadama mu njëkk ma boole wu ma ak moom waxu ma la ak mii.Sëriñ bi nee na bari na ku nekk fii fi man te nekku fiBari na ku nekk ca Bamako te nekk fi man.Sëriñ bi nee na sunu Boroom juróomi gaar la amBu njëkk bi mooy wéetal ko, bu ñaareel bi mooy jéggalu ko, bu ñetteel bi mooy tuub, ñenteel bi mooy réccu sax ca dàkk, juróomeel bi mooy jeex ci moom tàkk ba bu ñu la woo wee àdduna nga wuyu allaaxira.Sëriñ bi nee na saa Boroom nos na mbindéef yépp teg ci sama loxoKuy bañ aka xëccu da ngay poraxaan (mooy nosub bakkan bu xëtt), ku gàntu ba sa bakkan xëtt it ma yóbbu nos bi jox sa Boroom ni ko yaa ma ko joxoon.Sëriñ bi ca Gànnaar mas naa wax damaa bëgg ñu wàññi njël li, ragal njël sax taxul ndax Gànnaar gépp man naa léena reggal ci cere ak ndawal ci sama loxo bu tuuti bii waaye daa am malaaka yoo xam ni da ñuy indi reerub leer te ku ñu fekk nga regg, du ñu la jox ci reer boo bu.Sëriñ bi mas naa wax Sëriñ Mbàkke Juuf radiya Laahu anhu Ibra Faal de góor la mu ni ko waaw-waaw Mbàkke, Sëriñ bi ni ko bi mu jëmee ci man jommalu ma waaye defe naa ni naxu ma koBi mu dikkee bàyyi boppam bàyyi ay mbokkam bàyyi Yàlla ma ko bindoon ngir sama jëmm jii, defal naa ko loo xam ni moo ko gënal boppam, gënal ko ay mbokkam te tàggale wu ma ko ak Yàlla ma ko bindDa ngaa xamul ni bu ma woo woon Ibra Faal mu ñëw ma ni ko Yàlla ma taxoon nga di ma toppu toppatu ma ko du tax mu dellu ginnaaw ci toppu gi mu ma toppoon waaye defe naa man it fay naa ko ndax bu dajale woon ñi mu àndal ñépp ni léen kee taxoon ngeen toppu ma wacc naa ko du tax kenn dellu ginnaaw.Sëriñ bi mas naa tomb tomb yu bari ci wet gi, tomb benn tomb ci wet ga ca des, tomb ay tomb yu ko wër ni mbooleem mbindéef yépp ñi ngi nii (mooy tomb yu bari yi), fii man maa fi nekk (mooy benn tomb bi) xuyuuru dunyaa wal’aaxira (yiwu àdduna ak allaaxira) ñooy tomb yi ma wërKépp koo xam ni saa Boroom namm na ci yaw nga jariñu daf lay xiirtal nga bàyyeekoo fee fekksi ma fii.Sëriñ bi nee na daa seet àdduna lépp di mattum sawara, ma ni saa Boroom sa jaam yii dégmal sawara nii tee nga maa dimbali ma dem xettaliji léen, boo léen lakkee du la wàññi dara du la jariñ dara tee nga maa bàyyi ma xettaliji léen mu ni ma demal.Sëriñ bi nee na jaamu yépp daje nañu fa sunu Boroom, jébbalu gën cee noppale mi ngi mel ni ku yor satalag ndox ñëw ba ci koo xam ni daa yor géej aki teen aki dex nga jox ko ko mu sottiko ca ni la foo fekkati ndox sa  ndoxaKi nangu wu la jébbalu mooy ki yor satalag ndox àttanu koo joxe te bëgg a sangu, bëgg a fóot, bëgg a raxas.Sëriñ bi bi mu taxawalee Daaray Kaamil da caa def ab lal def ca am mbàjj akub darab wut ag gaal ñu di ca dugal Kaamil ba di ko teg ca kaw lal ba.Sëriñ bi nee na wa laziina jaahaduu fiinaa lanahdiyannahum subula-naa, ñi nga xam ni da ñuy wut seen Boroom ñooy ñi nga xam ni da ñu koy wut ci ku ne di ko wut ci fu ne di ko wut ci lu neSu ko defee sunu Boroom ni léen maa ngi nii yeksi léen.Sëriñ bi am nay jamono yoo xam ni ku dikk ci moom di bëgg a jàng da naan la demal diisóok waay joo jee (Seex Ibra Faal), boo ñëwee ci moom mu ni la da ngay jébbalu.Sëriñ bi julli gi mu julli woon ci kaw géej gi tisbaar ak tàkkusaan la woonBi mu jullee tisbaar ñaari ràkkaa ci kaw ndox mi ca mujjug muxtaar ma daa noddu ca kaw ndox ma ni tekk mel ni kuy xaar ku jullisi daa di julliwaat ñaari ràkkaa doora yéegaat ca gaal ga.Am na ku masa wax Sëriñ bi damaa gis mbindéef yi ñu mel ni ku jëm ci kàmbug sawara ba noppi di fecc xanaa njàccaar da léena war a yëram waaye waru léen reetaan ? Sëriñ bi ni ko woppi dee ku mu nekk ci sa kanam  ak sukraat ak laajtew bàmmeel ak taxawaayu bis penc ak jéggi siraat ngay xàqataay.Sëriñ Moor Kumba Kan radiya Laahu anhu  daa mas a yónni ci Sëriñ bi ku ñuy wax Móodu Ba radiya Laahu anhu ni ko boo demee nee ko Moor Kumba nee na daa bëgg ñu musal ko ci dee ñu di ko diri mook ay njoñam (boo ba ca jamonoy pest ba la ñuy suul ñu bari ci benn pax, di léen takk ciy buum di diri)Sëriñ bi ni ko demal kër diw ba subaCa suba sa Sëriñ bi woo ko, ba muy ñëw di daw, bi mu aksee daw ya mu doon daw tax na li Sëriñ bi wax déggu ko te ñeme wu la wax Sëriñ bi déggu ma ko te ñeme wu la delluSëriñ bi ni ko fii ku fi ñëw war ngaa xam ni nopp déglu lay jariñ ba bu ñu la waxee ngeen dégg ko, xel tam war ngaa xam ni jàpp lay jariñ ba bu ñu la waxee nga jàpp ko, làmmiñ tam nettali lay jariñ ba boo demee man koo nettaliSëriñ bi jël kaala ga teg ci gémmiñ gi ni ko boo demee nee ko na wax jaam ñi nañu muslu ci ngëm gu rekkiku ndax ku faatuwaale ak ngëm bu ñu ko sangul, sàngu ñu ko, jullee wu ñu ko du ko wàññi daraKu faatuwaalewul ak ngëm bu ñu ko sangee, sàng ko, jullee ko yit du ko jariñ daraAm na ci taalibe yi ñu doon feeñal seen man-man ci baatin, Sëriñ bi ni léen bàyyi léen seen po mi.Sëriñ bi mas naa woote ni li ma léen di doyee mooy bis boo ba sunu Boroom subxaanahuu wa ta’alaa tuddu ci Alxuraan ba tuddu ko junniy yoon yu des benn, bis boo bee la muy rëy-rëy saa Boroom benn laaj la ma fay laaj ma tontu mu dellu ma tontu ko daje ba jeexDama naan Axmadu Mbàkke diggante ba nga nekk Njaaréem ginnaaw bi nga jógee ci tukki ba ci loo nekkoon ? Ma ni ko Maa nga woon ci def say ndigal bàyyi say tere, ña nekkoon fi man tey wëyee sama ndigal ña nga doon def say ndigal di bàyyi say tere, ña sori woon te fa ñu nekk samay ndigal la ñu fay wëyee ña nga doon def li ngay digle di bàyyi li ngay tereBi ma fay bàyyeekoo tam bind naa li ngay digle bind naa li ngay tere bàyyil fa ñiy ñëw sama ginnaaw te bu ñu ma fa fekkoon ànd ak manBa ñu yëree mbind ma da ñoo def seen yitte jépp ci def ndigal yi bàyyi tere yi, sunu Boroom ni ma Adxuluul jannata antum wa azwaajukum tuxbaruun..azwaajukum joo jee li muy firi mooy ci la tollantiwoon ñi def samay ndigal bàyyi samay tere àndal ak ñoom duggu àjjana te kenn du léen seetKeroog ku fa des la la fa tax a des yaa ko def.Sëriñ bi mas naa wax xam ngeen luy muriid saadix ? Ñu ni ko xanaa mooy kuy def la ko sëriñam digal di bàyyi la mu koy tereSëriñ bi ni léen muriid saadix da fay njëkka doon saadix ci Boroomam ba noppi door a ñëw ci sëriñam bi muy toppuNi gees Sëriñ Móodu Lamin Gay radiya Laahu anhu ni ko Ax-madu bu ñu la ni woon bul julleeti nooy def ? Te ngeen di julli ? Sëriñ bi ni ko waaw, mu ni ko du tee nuy julliSëriñ bi waxaat ko ko, mu ni ko te du ngeen julli ? Sëriñ bi ni ko waaw, mu ni ko te Yàlla ma ko digle woon digle ko? Sëriñ bi ni ko waaw, mu ni ko du tee nuy julli, Sëriñ bi jox ko loxo ni ko man yahdii Laahu fahuwal muhtadi.Sëriñ bi nee na fu fi waay nekk ci yéen na def jàkk Lislaam, lu Lislaam bëgg mu bëgg ko, lu Lislaam bañ mu bañ ko.Sëriñ bi nee na tubaab yi fi ñu mujju man ak ñoom damaa mel ni xalu sawara wu nekk ci seen loxo ci biir tenq te barab ba nekk ci mboob, lëndëm it te bu rotee mboob ma tàkk ci seen kaw.Am na ku mas a ñëw ci Sëriñ bi ame daraja lool am ku wax ni boroom barke laSëriñ bi ni bàyyi léen ku diisal jibaam mbooloo topp ko ngeen wax ni boroom barke la, bu taxoon a am barke, tubaab yi am barkeXam ngeen ku am barkee ? Koo xam ni su ñu la sangee, wodd la, tëral la ci sa bàmmeel nga tëdd man a nelaw, koo kee moo am barke.Mas na ñuy jàng ba aksi ci yubachirukal Baaqii bixattii karaamatan wa in kuntu an ardil Madiinati zaa na’yi, Sëriñ bi ni léen taxaw léen ni ci bayit woo wu laa xamee ni ab ligéeykat du jar muy gàddu ab goppam di wër boroom tool bi naan ko maay diwFu waay nekk te nekk ci waar wi te tàggook caaxaan, añ di na ko fa fekk.Sëriñ nee na dee léen taxawaalu fu dara nekk dégg ngeen ko, dégg ngeen ko, dégg ngeen ko.Sëriñ bi mas naa woote ba ñu daje mu ni Masàmba jógal mu jóg, Sëriñ bi ni ko ndax séen nga ka mujju ci mbindéef yi ? Mu niko fii fépp aw nit laSëriñ bi ni ko lii fii rek la am mbooloo mu tollu nii nga dajale léen fi barab te bu ñu fi jógee fu ñu dem di defar ña ñu fa fekk fii rek la am, fii la njëkkee fii lay mujjee fu dul fii mbooloo mu fa daje da ñu léen di dimbalikoo waaye dimbali wu ñu léen.Sëriñ bi mas naa wax Sëriñ Maalik Njaay neel ñépp ñu julleesi fi tàkku-saan bisub gàwwu weeru tamxarit wi mu noppaloo fukki fan ak juróom bennBi mu sëlmalee ni Masàmba mbooloo mi ndax ñépp ñëw nañu ? Mu ni ko ñi ëpp ñëw nañuSëriñ bi ni haakazaa Masàmba noo nooy waxin wi daa di ni maa léen woo di léen yëgal ni yàggadi wu ma fi gàttumab tànkJëf naa ngeen gis wax naa ngeen dégg bind naa ba fiWooteloo nañu ma woote naa, ñi wuyusi wàcc nañu maa ci des, ñi wuyusiwul wàcc naa ñoo ci desBàyyi naa léen ak seen coowal weeru koor ak julli juróom waaye di naa léen digal ndax yéena ngi jëm ci jamono joo xam ni juróom yii ñoo ciy taxa muccu : noppi, jekki, jaamu Yàlla, ligéey, loo am doyloo.Am na ku mas a jébbalu ci Sëriñ bi ca Njaaréem ni ko teen bee sax boo ma waxoon demal tàbbi ca ma tàbbi caSëriñ bi ni ko du ma la ko wax ndax tàbbi ci amalu la njariñ amalu ma njariñ te Yàlla digalu la ko, ana lu ci nekk ? Dangaa bëgg Yàlla fayla loo jëful nga di ma ko waxee noo nu waaye loo lu amul, demal jaamuji Yàlla loo lu laa la digal.Am na ku Sëriñ bi masa wax koo ku kan la ? Mu ni ko mana Ibra Ñaan, Sëriñ bi ni ko Ibra Ñaan looy ñaan ? Muy bëgga wax, Sëriñ bi ni ko ag taalibe.Am na ku masa jébbalu ci Sëriñ bi ni ko damaa bëgg nga jox ma ndigal, Sëriñ bi ni ko damaa bëgg nga toog te déglu ma, bu ma doon toog ba nga wax ma li ma la wara digal ma koy soog a xam kon matu ma la ab sëriñ.Sëriñ bi mas naa wax xam ngeen luy taxa dem ca barab bu tedd baa ? Ñu ni ko xanaa nga dimbali nu ciMu daa di bind ci suuf jébbalu ni xam ngeen jébbalu nu mu demee ci yoonu àjjanaa ? Ñu ni ko xanaa nga dimbali nu ci, Sëriñ bi ni fii gaalug jéeri ji di taxaw (saxaar) ku fa dem bëgga duggu nan ngay def ? Ñu ni ko da ngay wut paas, Sëriñ bi ni bu gaal gi dikkee nga wut paas duggu nag ? Ñu ni ko bu gaal gi demee yóbbu la, Sëriñ bi ni boo wutul paas ba noppi duggu ci gaal gi ? Ñu ni ko bu gaal gi demee yóbbu la ? Sëriñ bi ni demin wu diis ngay demBoo wutul paas duggoo ci gaal gi nag? Ñu ni ko bu gaal gi demee bàyyi la fiSëriñ bi ni loo lu laay bañ, moom duggu ci gaal gi ñu lay fitnaal ba nga àgg ci ab dëkk sax moo gën bañ a duggu ci gaal gi ndax bu gaal gi demee bàyyi la fi doo dem fenn.Am na naar yu masa ñëw  ci Sëriñ bi ca Gànnaar ni ko da noo dégg ñu ni yaaw ak Rasuululaahi SAWS lenn ngeen ? Sëriñ bi jëlum soow def ca ndox suukar ko ba mu seey ni léen naan léen, ba ñu ko naanee ba noppi, Sëriñ bi ni léen ndax man ngeena tàggale ñett yoo yee lu ne dellu fa mu nekkoon ? Ñu ni ko kenn manu ko ku dul YàllaSëriñ bi ni léen bàyyi léen nu foo fee.Sëriñ bi mas nay wax ci Yonent bi SAWS am kuy defaru waat, Sëriñ bi ni ko abal ma fii, fu ñuy tuddee Yonent bi SAWS kenn warul a raf.Sëriñ bi nee na looy def te bëggoo ku ko gis, bëggoo ku ko wax, bëg-goo ku la ko fay, dawal ba ko fa seytaane laLooy def ci àdduna te bañoo ku ko gis, bañoo ku ko wax, bañoo ku la ko fay jàpp ko te bu ko bàyyeeti.Sëriñ Bàlla Faali am na kumu yónni woon ci Sëriñ bi boo ba mi ngi GànnaarBa muy dellu Sëriñ bi ni ko boo demee neel Moor Bàlla nañu sax ci niyatul xayri wa xawlul xayri wa fihlul xayri wa mulaazamatul xayri dégg ko ? Mu ni ko waaw, Sëriñ bi ni ko na léen saxal ci yéene aw yiw ak wax ko ak def ko ak taqoo ko te bañ koo bàyyiLu baax ak la ca des xam nga fu ñu diggaloo ? Mu ni ko xaaSëriñ bi ni ko fu guddeek bëccëg diggaloo, da ngay gis bëccëg ba yàgg gisatoo bëccëg guddi ñëw, nga nekk ci guddi ba yàgg bëccëg ñëw gisatoo guddi, noo nu la ñu demeeAmuluw diggLu baax ak la ca des amuluw digg, boo nekkee ci lu baax yaa ngi ci, boo ca jógee yaa nga ca la ca des, na ngeen seet seen bopp ci at mu nekk, weer wu nekk, waxtu wu nekk, saa su nekk, bis bu nekk muy juróomKu ci seet sa bopp te la nga nekk bañoo ku ko gis, bañoo ku ko wax, bañoo ku la ko fay jàpp ko te bu ko bàyyeetiKu ci nekk ci loo xam ni ba nga cay nekk bëggoo ku ko gis, bëggoo ku ko wax, bëggoo ku la ko fay dawal bàyyi ko faLoo gis lu mu doon te muy lu am njariñ, nga xam jëf ga la muy maye, xam bàyyi ga la muy xañe jarul nég ndigal defalLoo gis loo xam ni nii gis nga la ca nekk ci aw ay te xam nga def ga la muy wàññi, xam nga bàyyi ga la muy jariñ bul déglu ndigal bàyyilBoo gisee loo xam ni da ni cummu cu-mmóoral xamoo lu mu doon te xamoo lu mu cummu cummooral maanu ci ba gis ku la ca teqantal, bu ko teqantalee ba nga xam la ca biir, bu jaree jàpp nga jàpp, bu jaree bàyyi nga gën koo bàyyi.Am na ku mas a wax Sëriñ bi bi nga nekkee ci tukki bi da ñu daan ñaan nga bañ a dellusi, Sëriñ bi ni ko lu ngeen ci jublu ? Mu ni ko bañ ku ñu gën, Sëriñ bi ni ko da ngaa set waaye loo lee nekkoon na ci ñu bari, man damay yokku teraanga waaye du ma ko wàññi.Sëriñ bi nee na sëy ñett la : bu xaraam, bu dagan te amul barke ak bu dagan te am barkeBu xaraam nañu bàyyeek ña koy def sunu yoon nekku ciBu dagan te amul barke mooy bi nga xam ni nit kiy bëgg di na dajale li mu am lépp di la jox ba mujju di lebBu dagan te am barke mooy bi nga xam ni nit ki daa ñëw bëgg sa doom nga ni ko loo am ? Mu ni la lii laa am nga may ko.Am na bis Sëriñ bi wax Sëriñ Maam Moor Jaar doxal nu julli  mu ni ko maa la mag waaye yaa ma raw doxal nu julliSëriñ bi ni ko doxal nu julli maa la ko digalBa mu sëlmalee Sëriñ bi ni ko maa la mag joo ju nga wax tuub ko bok-ku ma ak yaw dara, Aadama ak Xawa boole wu nu, damaa ñëw ci àdduna seet àdduna gépp tundu Kajoor ak Bawol gën cee neexa jaamoo Yàlla ma dikk fi, bi ma dikkee ci tundu wi yër ko Bawol gën cee neexa nekk ma duggu Bawol, yër ko Mbàkke Bawol gën cee laab ma duggu ca, bi ma wàccee ci péncum Mbàkke Bawol seet kër Maam Moor Anta Sali gën cee laab ma duggu caBa ma ca dug-gee fekk néeg Maam Jaara gën cee sell ma duggu ciLii moo nu boole man ak yaw waaye bokku nu dara.Am na ku masa wax Sëriñ bi damaa bëgg ku ma jàngal ag taalibe àg-gale ma ci Yàlla subxaanahuu wa ta’alaa ? Sëriñ bi ni ko fii ma tollu damaa xat te yeggale taqoo baax na ci di naa la booleek Bàlla Faali Jeng, lu mu la digal def ko, la la fa war bu matee maay xamle ni mat na lu ca war maa koy def.Sëriñ bi nee na julliy juróom, woor weeru koor, joxe asaka, aj Màkka ginnaaw gëm Yàlla saa Boroom da koo sant jaam yéppBoo amee ab sëriñ bu ko dee def dee ko def, bu ko dul def dee ko defLu mel ni jàng Alxuraan ak naa-file yépp dee ko ci laaj ndigal moo gën.Sëriñ Masayeer Njaay radiya Laahu anhu bi mu jébbaloo ci Sëriñ bi, Sëriñ bi da koo tëye ab diir bàyyi ko mu daa di dellu ba benn bis Sëriñ bi woo lu ko mu ñëw mu ni ko sa mbokk yi da ñoo wax ni ba nga ñëwagul fii Alxamdu-lillaahi Rabbil aalamiin nga daan ubbikoo ci ag julli bi nga fi jógee di ubbikoo Bismillaahi Raxmaani Raxiim loo ci dégg ? Mu ni ko ci yaw laa ko déggee fekk ni am na ca mbokk ya ñu fa toogSëriñ bi ni léen julli defaroowul ci Alxamdu-lillaahi Rabbil aalamiin yàqoowul ci Bismillaahi Raxmaani Raxiim daa di ni Bismillaahi Raxmaani Raxiim ku mu? Ñu ni ko Yàlla, mu ni Alxamdulillaahi Rabbil aalamiin ku mu? Ñu ni ko Yàlla, mu ni Raxmaani Raxiim ku mu ? Ñu ni ko Yàlla, mu ni Maaliki yawmi diin ku mu ? Ñu ni ko Yàlla mu ni Haakazaa, iyaaka nahbudu wa iyaaka nastahiinu foo fu lay defaroo fa lay yàqooBoo nee iyaaka nahbudu wa iyaaka nastahiinu malaa’ika yi koy jël rot nañuBu ñu see-tee iyaaka nahbudu ji muy dëgg ci yaw, wa iyaaka nastahiinu di dëgg ci yaw ñu fob julli gi yóbbu bu dul dëgg ci yaw ñu bàyyi la ak sa julli, boo yaboo sëlmal.Sëriñ bi nee na lu waay am Yàllaa ko ko mayLu waay ñàkk moo ko ko ñaanul.Sëriñ bi nee na jëf bu sellee dafay nekk ci ag gaal du yàqu mukkuBu sellul nag dafay doon pënd bu ñu wesaare.Sëñ Fàllu nee na Sëriñ bi mas na léen a woo ba ñu aksi mu ni léen baax rek laa bëgg ngeen def ko ndax leneen lu ngeen fi saytu lu dul baax ab kàccoor a léen koy ëeppale te ab kàccoor lu mu barile-barile du am lu baax.Am na ku mas a ñëw ci Sëriñ bi ne ko damaa ragal ñett, mu ni ko ku ragal ñett da ngay def ñett BismilaahiMu ne ko damaa ragal wéetaay, Sëriñ bi ni ko deel jàng Alxuraan, mu ne ko damaa ragal ñàkk, Sëriñ bi ni ko loo am dee ko bokk ak nit ñi, mu ni ko damaa ragal gàtt fan, Sëriñ bi ni ko deel moyoo tooñ sa Boroom ak sa moroom.Am na ku doon nuyóok Sëriñ bi ni ko mbaa jàmm rek ? Sëriñ bi laaj ko luy jàmmMu ne cellSëriñ bi ni ko jàmm mooy jaamu Yàlla, barab bu ñu ko dul defee, bu fa jàmm njëkkee tam du fa mujju.Sëriñ bi mas nay jàppu fekk loxoom néwwi waaye tee wul muy bomb muy génnee dëtt ak dereet di wax naan, yaa xam nooy def waaye man ab jaam laa bu ñu digal te di naa def li ñu ma digal.Sëriñ bi mas naa woo ab taalibe mu ni Mbàkke, Sëriñ bi ni cam, àd-duna moo mana wore, ay jamono ci ginnaaw, nit ñi li léen daa bégloo mooy bokk ak buur aw sant, yàggul dara loola jeex tàkk ba mel ni masul a am.Sëriñ bi mas naa sëlmal jullig timis wax ni, barab ba ñuy dekkee ak ba ñuy daje daa soree lool, koo xam ni daan na taxawal julliy juróom, dañu koy defaral lu muy war ci yoolub ay julléem ba àgg fa ñuy dajee, ku daa wul taxawal julli juróom nag bu dekkee dañuy jàpp ciy tànkam di ko diri ci kanamam, wuti taxawaay ba.Sëriñ bi nee na muccu ak jàmmi àdduna ak allaaxira mi ngi juddoo ci yéene aw yiw ak wax ko ak def ko ak taqoo ko, loolu laa boole ci woy wiiAn’wi wa xul waf’al wa laazim taslam mukaraman rumil’ulaa bi kalimii.Sëriñ bi nee na xam-xam ñaar la, bi lay jariñ ci àdduna ak allaaxira ak bi la dul jariñ ci àdduna ak allaaxira, bi lay jariñ ci àdduna ak alaaxira mooy li nga xam ci lu baax di ko def ngir jëmmi Yàlla ak li nga xam ci lu bon di ko bàyyi ngir jëmmi YàllaBu nit dee génn àdduna, lu dul ñaar yii du ànd ak moom, li mu defoon ci lu baax moo koy tàbbal àjjana, li mu bàyyi woon ci lu bon moo koy musal ci sawara, lu dul ñaari xam-xam yii nag dafay jóge ca ka ko xam dellu ci téere yi, jóge ci téere yi dellu ci Alxuraan, dellu ci Lawxul maxfuuz, lii mooy xam-xam bi ñuy wax ci Alxuraan moo tax sunu Boroom di wax naan wa xul rabi zid’nii ilman ak kam min fi’atin xaliilatin halabat fi’atin kasiiratin bi iznilaahi daa di ni li tànnkat bi tànnal ka ñu tànn mooy la ñu tànn ci mbooleem yëf yi te mooy xam-xam bu am njariñ.Sëriñ bi nee na am xëy bu rafetul dañoo war a fas jom ci am ngont daa di ni am xëy nag mooy ag ndaw, li ci ëpp du rafet ngir jëfi ndaw, am ngont nag mooy jurόom fukki at jëm kaw.Sëriñ bi nee na ku jàngal ab néew ñéen-fukki Lixlaas ak benn, mi ngi mel ni nga fekk jaam bu ñu jënd ba jiital ko, nga dab ña ko jënd, jox léen la ñu ko jëndee, wacc jaam ba mu dellu ciy mbokkam.Am na ay naar yu mas a laaj Sëriñ bi, lu lay xamal waxtu bu tàbbee, Sëriñ bi ni léen yéen ci lan ngeen koy xamee, ñu ni ko ci ag tàbbeemSëriñ bi ni léen man ci jógal julli.Sëriñ bi nee na doomu Aadama ñaar rek la am : yéene ak tuubLi baax bu dee daa bari ba maneesu la def lépp, la nga man lépp da nga koy def, la ca des nga di ko yéene, bu ko defee ñu def la nga yéene ni la nga def di la ko fayLi bon tam su fekkee daa bari ba maneesu la ba lépp, da ngay bàyyi la nga man lépp, la ca des nga di ko tuub, su ko defee di na ñu ko far te lu ñu far ak lu ñu bindul ñoo yem.Sëriñ bi nee na, mbooleem li ngeen bëgg dee léen koy wutee ci topp Yàlla, mbooleem li ngeen ragal, na ngeen koy fegee ci bàyyi moy YàllaKépp ku daw jëm ci lu neex sunu Boroom, lépp lu mu bëgg daw jëm ci moomKu daw jëm ci lu dul lu neex sunu Boroom, lépp lu mu ragal daw jëm ci moomSëriñ bi nee na, ab jaam bu jubloo Boroomam di topp ay ndigalam, di bàyyi ay tereem ba àgg ca Moom, bu ko nee saa Boroom damaa bëgg nàngam, Mu ni ko sama jaam bi jël ko, bu ko nee damaa ragal nàngam, Mu ni ko bul ragal muccu nga ndax moo bind lépp te man na léppSu fekkee la mu bëgg lu Mu ko tànnal la, mu daa di ko koy indil na mu ko bëggee wa ilaa mu wuutee ko leneen lu gën ci moomBu dee lu mu ragal la tam mu dàq lépp wala mu dàq la mu cay ragal ba mu mel ni sawaray sunu Maam Ibraahiima wala géeju Muusaa alayhimaa salaamSëriñ bi nee na guddi gi lu guddu la, bu léen ko gàttal ciy nelaw, bëc-cëg gi lu sell la, bu léen ko nëxal ciy moy.Am na ku mas a ñëw ci Sëriñ bi ni ko dañoo nangu sama kër, Sëriñ bi ni ko man de amaguma kër daa di ni ko nit ku ne ñetti dal la am : dal bu njëkk bi mooy biirub ndeyam, dalub ñaareel bi mooy àdduna, dalub ñetteel bi mooy barsàq, bu fa jógee nag door a duggi këram.Am na kilifa gu mas a wax Sëriñ bi ni nga melee ni ku xamul àdduna te xam ko lool ? Sëriñ bi ni ko, xam koo tax nu wacc ko.Sëriñ bi nee na lu juddoo ci topp ndigal lu ne mi ngi xaar kay topp ndi-gal ca buntu àjjana, lu juddoo ci def i tere, mi ngi xaar kay def i tere ca buntu sawara, lépp lu juddoo ci àdduna dafay yëkëtiku ba ku ne gis ko mu wëlbatiku nekk pënd.Sëriñ bi nee na àdduna dëddu na te kenn manu koo jot, allaaxira dëg-mal na te kenn du ko raw.Sëriñ bi nee na kuy sàkku Yàlla sunu Boroom di na jariñu, jariñ moroo-mamKuy sàkku lu dul Yàlla di na duru, dur moroomamMbooleem tektalkat yi ñenti xaaj la ñu, ku lay tektal àdduna ak ku lay tektal jaamu Yàlla ak ku lay tektal xam-xam ak ku lay tektal YàllaKu la tektal àdduna fitnaal na la, ku la tektal jaamu Yàlla sonnal na la, ku la tektal xam-xam jubal na la, ku la tektal Yàlla noppal na laNdigal yi ñooy yoon wi jëm àjjana, tere yi tam ñooy yoon wi jëm safaan baSaa soo nekkee ci ndigal sóobu nga yoonu àjjana, safaan ba tam noo nu, man kaana yu’minu billaahi wal yawmil aaxiri fal yaxul xayran aw liyasmutSaa soo bëggee ak saafarawu dénk naa la FaatixaSaa soo bëggee muccu ci loo ragal dénk naa la Falaxi ak NaasiSaa soo bëggee ag wattu ci lépp dénk naa la Aayatul Kursiyu moo xam da nga léen di bind wala nga léen di jàngBoo bëggee am dara ci alal dénk naa la ngay jàng Suuratul Waaqi’a ci guddi.Mas naa am ku ñëw ci Sëriñ bi di ko jàmbat soxnaam su nanguwul a julli, ni ko manu ma koo jullilooSëriñ bi ni ko yaw ndax di nga julli ? Mu ni ko waawSëriñ bi ni ko kon daa nanguwula jaamu Yàlla ? Mu ni ko waaw, Sëriñ bi ni ko man nga waxtu julli wu jot nga ni ko jógal julli, mu ni ko waawSëriñ bi ni ko da ngay def loolu ba bis ba dikk ngeen ànd fa Ka léen ko digaloon nga ànd ak ña daan julli mu ànd ak ña daa wul julli.Am na ku ñuy wax Alasaan Ndiir ku bari woon alal, mas naa ñëw ci Sëriñ bi bàyyikoo Ndakaaru, ni ko dama doon indi asaka ndax damaa dégg ni ku ragal Yàlla la ñu koy jox, Sëriñ bi ni ko def nga lu baax, boo delloo Ndakaaru nga seet juróom ñett ñoo ñu sunu Boroom wax, koo ci gis nga jox ko ko, boo léen xamul nga seet ku léen xam mu xamal la ko ndax man damay génnee asaka te kuy génnee asaka du lekk asakaBi mu demee def noonu ba noppi ñëwaat beneen yoon, indi ñenti téeméer jox ko Sëriñ bi, ni ko def naa noonu nga wax waaye damaa bëgg ñent, Sëriñ bi ni ko bu ma ko xamee te muy lu Yàlla daganal te sant ma ko di naa ko defMu ni ko li may wax kay du lu xaraam, Sëriñ bi ni ko waxal ma dégg, mu ni ko damaa bëgg doom ju góor tey jaay bëgg mu barkeel ak guddu fan lool ak su ma dee wee daa di tàbbi àjjanaSëriñ bi ni ko li nga bëgg dara doonu ci lu yomb waaye di na ñu la teg ci aw yoon woo xam ne boo ko wàccul  di nga am li nga bëgg, ni ko doom jooju ngay wax, da ngay dem ba ca jigéen joo xam ne bëgg na la nga bëgg ko ay mbokkam bëgg la, nga def ca alal ju la lew, su ko defee boo ca amee doom sunu Boroom di na ko sàmm ba mu def li nga bëgg, mu ni ko man naa koSëriñ bi ni ko defal ndànk waxu ma di nga ca am doom, dama ni bu ci Yàlla dogalee doom di na la ko sàmmal ba mu man laa wuutuBoo dee jaay bëgg mu barkeel da ngay jaay lu mbindéef yi bëgg te yombal njëg gi ndax jafeelug njëg wala tëye lu nit ñi soxla ci sukraat la lay xaarSu fekkee da ngaa bëgg a guddu fan, na ngay moytu fecci worma ak dogug mbokkSu fekkee da nga bëgg boo faatoo daa di tàbbi àjjana, da ngay seet li Yàlla bëgg nga di ko def ba faatu, li muy tere yit nga di ko daw ba faatu, boo léen xamul nga dem ci ku ko xam mu xamal la ko, daa di ko bindal juróomi  jiim : je, ja, ju, ju, ja, ni ko jébbalu, jàng, julli, joxe, jannatu, mu ni ko xamu ma ko, Sëriñ bi ni ko boo dee jébbalu da ngay jébbalu ci ku mat ab Sëriñ, boo dee jàng Yàlla tax, boo dee joxe li ngay joxe lew, boo ko bàyyi wul tàbbi àjjanaDaa di koy bindalaat jurόomi jiim : ja, ja, je, ju, ja, ne ko jaay, jayu, jéelu, jooy, jaha-nama, mu ni ko xamu ma koSëriñ bi ni ko boo dee jaay day am àq yoo ci war a génnee, mel ni àqi waajur ak asaka ak sarax, boo ko génneewul nag mooy waral ag jayu te boo jayoo jéelu te boo jéeloo jooy daa di tàbbi jahanama.Sëriñ bi nee na àdduna ñett rek ñoo ciy farata, bi ci jiitu mooy jàmm te saa yu jàmm amee sa xel di na dem ci loo mos, boo mosee dara sa xel di na dem ci loo sol, bu yooyu amee ba noppi ci ngeen di nekk ci loo xam ne ay caaxaan rek la waaye yooyu ñooy farata.Sëriñ Isaa Jenn mas naa wax Sëriñ bi, aka neexoon ma moom suuf sépp muy wurus ak xaalis ba jox la ko, Sëriñ bi ni ko bu ma ko moomoon ba jox la ko ndax di nga ma nangoo taxawal ciw xal jenn saa ? Mu ni ko déedéetSëriñ bi ni ko tee ngeen a sant Yàlla.Sëriñ bi mas naa wax ay nit, jàpp léen juróom te bàyyil ma lenn ma tàbbal léen àjjana bihayri xisaab, di ko baamu ay yoonJàppal léen ma julliy juróom ñooy kilifay mbooleem jaamu Yàlla yi te bàyyil ma fen mooy kilifay mbooleem moy Yàlla yi daa di indi lu nuru ag gaal, tijji ko, jox léen ku ne ab mbubbu, ni léen mbubbu yii menn mu ci ne ci saa yaram laa ko jëlee, di naa léen seedeloo ni lu bàyyikoo ci sama yaram dara ñeme wu koo jege lu dul ma-laaka yërmande.Sëriñ bi mas naa woote ba ñu daje, mu ne, xam ngeen lu ma léen di doyee, ñu ne ko déedéet, mu ni bëgg ngeen jaamu Yàlla, moo xam ngeen lu tax ma bëgg ngeen jaamu sunu Boroom ? Ñu ni ko déedéet, mu ni jaam bi sunu Boroom bind baaxal ko ci coobareem, nga ànd ak moom ca biir mbaaxam ga ba àgg ci loo xam ne da la koo digal wala mu tere la ko, nga ni naa ko woyofal ndax mbaaxu diw mii ma àndal, fob mbaaxu diw, foo wee nguurug Yàlla : Yàlla du nangu, diw du nangu.Am na ku Sëriñ bi mas a yónni fi barab fekk ci weeru koor la, ba mu ñëwee ni Sëriñ bi mbooleem barab yi ma romb yépp wori nañuSëriñ bi ni ko, tee woon ngaa toog woreendoo ak ñoom ndax ñoom dañu koo gis te nun gisa-gunu ko.Sëriñ Móodu Sàmb Kamit, bi mu sancee Kamit daa bari lool ñu fa faatu ca boo ba, ba nawet ba wàccee mu dajale ña fa nekk ni léen, dem léen siyaareji Sëriñ bi NjaaréemFekk boo ba mu tawat, tawat ju tax manul a dem, mu bind ab bataaxal di ca waxaale ñoo ña faatu ak tawat ji mu tawat, bi ko Sëriñ bi jàngee daa di ne Móodu Sàmb ndeke fii la tollu? Móodu Sàmb daa xamul ni fii nu nekk du barab bu nuy dikk di fi toog, barab la boo xam ni da nuy dikk di dellu rekBarab boo xam ni da nuy dikk di dellu, ña fi dikkoon te dellu, seen dellu ga matul jàmbat, yaramu boppam woo wee muy wax, daa wara xam ni ab jaam liféeg duggul àjjana, bu yaramam seddee tay it ma nga cay séentu ag metti.Sëriñ bi mas naa woo Sëriñ Omar Buso ni ko, Omar ñetti yoon, mu ni ko Mbàkke, Sëriñ bi ni ko na ngeen bàyyi àdduna mii bala mu léena bàyyi ndax àdduna soo ko bàyyee di na la bàyyi, soo ko bàyyiwul di na la bàyyi kon na ngeen ko bàyyi bala mu léena bàyyiDénk naa léen ngeen jàpp seen Boroom ndax bu ngeen ko jàppee di na léen jàpp, bu ngeen ko jàppul di na léen jàpp, dégg nga ko ? Mu ni ko waawSëriñ bi ni ko dénk naa léen ngeen xam ni bépp jaam boo xam ni manoo koo liggéeyloo manoo koo teral, bépp jaam boo xam ni manoo koo tere ag tooñ manoo dox diggam ak ay daan, bépp jaam boo xam ni manoo koo jaamuloo Yàlla, manoo koo tax a dem àjjana.Am na ku mas a ñëw ci Sëriñ bi ni ko, damay jëfandikoo tux te ma dégg ni da nga koy tere te ma xam ni yaw looy tere am na foo ko gis ci Alxuraan ? Sëriñ bi ni ko am na yu sunu Boroom daganal ak yu mu xaraamal yoo xam ni nekkul ci Alxuraan, daa nekk ca Lawxul maxfuuz ni ko julli juróom ndax gis nga fu ñu ko bind ci Alxuraan te ku ko bàyyi, ku yor jaasi Islaam sañ na laa ray.Mas na ñu laaj Sëriñ bi luy caabi biy tijji buntu bàyyi moy saayir ak baatin? Sëriñ bi ni mooy bàyyi toogaale ak ñiy moy.Am na ku mas a laaj Sëriñ bi, luy melow ku xam Yàlla sunu Boroom ci jamono jii ak ja ko njëkk ? Sëriñ bi ni mooy koo xam ne bànneex ak tar-tar du génnee wéetal Yàlla ci ab xolamBu amee bànneex da koy dolli wéetal Yàlla akug sant ko, bu amee tar-tar da koy dolli wéetal Yàlla, waxtu wu ne muy sant Yàlla Boroomam di wéeru ci Moom, du xool awray kenn walla ayibu kennKépp ku melul noonu doylool Yàlla bàyyi ko.Am na ku mas a laaj Sëriñ bi luy dëgg-dëggi àdduna ?  Sëriñ bi ni mooy li ci diggante asamaan ak suuf, ku ci bëgg dara te Yàlla taxul bëgg nga àddunaKu ci bëgg dara ngir jëmmi Yàlla sunu Boroom, Yàlla la bëgg.Mas nañu laaj Sëriñ bi luy tax taalibe man a sopp sëriñam ? Sëriñ bi ni mooy toppi ndigalam, bàyyi ay tereem ànd ak rafet njort ci moom.Mas nañu laaj Sëriñ bi luy tax taalibe sëriñam sopp ko ? Sëriñ bi ni mooy gis gi mu koy gis mu aju ci moom ngir bëgg a àgg di defi ndigalam te du ko diiŋat saayir ak baatin.Am na ku mas a laaj Sëriñ bi ndax ab taalibe man naa doyloo ab sëriñam kese ? Sëriñ bi ni ko ab Sëriñ akub muriid kenn manu cee doylu ba bàyyi YàllaKépp ku ni doylu na ci sunu Boroom da ñu koo jay rek.Mas nañu laaj Sëriñ bi lan mooy ag muriid dëgg dëgg ci gàtttal ? Sëriñ bi ni mooy topp ndigal, bañ a diiŋat, rafet njort ci lépp, bàyyi tere yi saayir ak baatin, tegginu saayir ak baatin, bàyyi lépp lu amul njariñ ci wax ak ci jëf.Mas nañu laaj Sëriñ bi luy waral wérug xol ak yaram? Sëriñ bi ni kuy toog ak ñi xam Yàlla, ab xolam wér, mu set ci mbooleem ayib yiKuy taqoo xiif mu digg-dóomu aw yaramam di na wér, nga xam ni du tegale ay ñam ci biiram.Mas nañu laaj Sëriñ bi, luy génnee bëgg àdduna ci ab xol ? Sëriñ bi ni looy jëm Yàlla tax nga di ca jëm.Mas nañu laaj Sëriñ bi ndax nit man naa bàyyi ag njabootam dem sàkkuji xam-xamu diine ? Sëriñ bi ni waaw-waaw mat na ko ndax faratay jëmm la te faratay jëmm moo jiitu ci lépp.Mas nañu laaj Sëriñ bi ndax dëkk ci barab boo xam ne ay nasaraan ñoo fa ëpp dagan na ? Sëriñ bi ni dagan na ndax barab yépp Yàlla moo ko moom, kenn moomu ko Ku dul Moom.Mas nañu laaj Sëriñ bi ndax kenn man naa wird ci lu dul muy jàpp?  Sëriñ bi ni bu dul benn ngànt daa war a jàpp, bu dee ngànt nag amul benn bàkkaar.Mas nañu laaj Sëriñ bi, ndax manees naa wird ci lu dul muy toog wala jublu xibla ? Sëriñ bi nI bu amee ngànt dagan na, bu amul ngànt bu ko defee ñaaw i teggin lay doon, Yal nanu ci Yàlla musal.Mas nañu laaj Sëriñ bi ndax ab taalibe man naa def dara ci ag jaamu Yàlla ci lu dul mu ciy déglu ndigal sëriñam? Sëriñ bi ni bu fekkee loola lu Yàlla digle la ci Alxuraan wala Yonent bi SAWS ci sunna jarul laaj ndigal.Am na ku mas a ñëw ci Sëriñ bi am ku mu àndalBi mu nuyóo ba noppi ni Sëriñ bi kii samab jaam la, dama koo indi woon di la ko jox àddiyaSëriñ bi ne bëréet di julli ràkkaa yu gudduBa mu noppee ni ko loo wax ? Mu ni ko kii sama jaam la dama koo indi woon di la ko jox àddiyaSëriñ bi ni ko boo ko moomee yaa ma moom.Am na taalibe bu mag bu doon xëccoo ak ay pël suuf, Sëriñ bi tere ko ko mu diibal ba far nangu suuf sa ca pël ya daa di ñëw ci Sëriñ bi ab yoor-yoor ni ko maa ngi sant Yàlla bu baaxSëriñ bi ni ko ci lan ? Mu ni ko suuf soo sa nangu naa koSëriñ bi ni ko mbaa nanguwaale nga asamaan sa, ñoo bokk Boroom, ñoo bokk Boroom, ñoo bokk Boroom.Sëriñ bi nee na àjjana joo xam ni lu la neex wax lu la neex def, amu ma jooju àjjana, ku ko dégg fenn nag boo yaboo dem fa.Am na bis ñuy nodd, am ci jigéen ñi kuy wax ak Sëriñ bi waaye tontu wu koBa nodd ba daanoo Sëriñ bi ni ko wax ci nodd baaxulMu ni ko tee woon nga ma koo wax ma noppi ? Sëriñ bi ni ko kon ma wax.Sëriñ bi nee na bis Sëriñ Mbàkke Buso, jullit bu boolee jurόom ñent yii muccu àdduna ak allaaxira : ragal Yàlla, ragal ku ragal Yàlla, ragal ku ragalul Yàlla, bàyyi lu bon, bàyyi ku bon, bàyyi fu bon, lu mu xamul bu mu ko wax, lu mu manul bu mu ko def, lu mu moomul mu maanu ca.Sëriñ bi mas nay dox guddi ba yem ci ñuy jëwBa mu xëyee gaslu fa ñu toogoon, suuf sa féete kaw féete biir daa di digle ñu jàng fa Kaamil yu bari.Sëriñ bi mas naa tomb ñenti tomb daa di ni benn tomb bi mooy li ñu la digal, ñaareel bi li ñu la tere, ñetteel bi li nga bëgg, ñenteel bi li nga ragalBoo saxee ci li ñu la digal, loo bëgg am ko, boo dee daw li ñu la tere doo gis loo ragal.Siidi Muxtaar mas nay laaj Sëriñ bi nattuy géej giSëriñ bi won ko aw légët ni ko lii lu mel ni ay sanqaleñ ñoo ko samoon di ko màtt ba àgg ca yax baSiidi Muxtaar tàmbalee mettitluSëriñ bi ni ko loolu jàll na, fi mu ne ci jamonoy sant la ñu ne.Sëriñ bi mas naa julli iid ba sëlmal di xool ba yem ci ay seng ci armeelu Njaaréem yi, mu ni ku moom taax yii ? Ñu ni ko ay xabru laMu ni déedéet taax yii laa wax ? Ñu ni ko ay xabru laMu ni bu mu fi fanaan, sunu Boroom bëggul kuy fo.Sëriñ bi mas naa dégg am tëgg ci Njaaréem mu laaj lu mu ? Ñu ni ko dañuy làmbMu ni du ñu daj dara, du ñu daj dara, du ñu daj dara.Sëriñ bi nee na ku bëgga wéy yóbbaale la nga yor te boo àggee fekk fa la nga bëgg da ngay folli nopp te fal bët.Sëriñ bi nee na dee léen moytu waxee bakkanKu waxee bakkan ñu tontoo la bakkan ngeen féewoo te féewoo lu ne xaj na ci.Sëriñ bi nee na jàmbaar dëgg du xulόo, du xeex, dafay muñ ba am la mu bëgg.Sëriñ bi nee na na ngeen gόor-gόorlu ci ag njubKu ci dëng nu daniirlu laBoo toppee ag njub ñu fat la ndax du ñu ànd ak ku yàqu.Sëriñ bi nee na nit ñaari biir la am : biirub boppam ak biir bàmmee-lamBiirub boppam Yàlla moo ko ko gàddul, biirub bàmmeelam nag lu mu fa deful du ko fa fekk.Am na ku mas a ñëw ci Sëriñ bi am ku mu koy nuyόole ni ko sama wόllëre la da fay mbërum làmb, mbooleem mbër yi nekk fii daan na léen ma bëggoon nga ñaanal koBoo ba Sëriñ bi da fa toogoon waaye dafa jόg di dem ba àgg ca buntu kër gu mag gi ci Njaaréem daa di koy joxoñ armeel yi ni ko ana noo def ak mbër mi daaneel ñi tëdd fii.Sëriñ bi nee na àdduna jarul allaaxira, tàyyeel jarul ñàkk, bànneex jarul gàcceNee ñu da ko daan tëjee ay waxtaanam.Sëriñ bi nee na teggin saa yu jόgee, guddu fan ni ko doo ma fi bàyyi, àjjana ni ko ma teeru léen teral léenSafaan ba yit saa yu jόgee, gàtt fan ni ko doo ma fi bàyyi, sawara ni ko ma teeru léen dalal léen.Sëriñ bi nee na ku bëgg a guddu fan, loo am da nga koy bokk ak waa àdduna tay ñaanal waa allaaxira.Sëriñ bi nee na samay wax bëggul yokk bëggul wàññi.Sëriñ bi nee na lu ñu ni waay maa ko wax mu koy sikk, ca ka ko wax la.Sëriñ bi mas naa romb toolub jàmbur, aw fasam dëgg fa bantub xat, mu taxaw fa xaar ba boroom ñëw mu jéggalu ko ba mu jéggal ko.Sëriñ bi nee na di ngeen dem ba jëmmi jamono, jigéen ñi bari lool sëy të ticc, téere yi bari lool dégg të ticc, ligéey yi bari lool am-am të ticc.Mas naa am ku ñëw ci Sëriñ bi ni ko damaa ragal sawara ba manu maa nelaw ma ni naa ñëw wax la koSëriñ bi ni ko man it maa ngi yéemu ci jën wu nekk ci géej di ragal daay guy tàkk ca àll ba.Sëriñ bi nee na ñetti géej yii néew na ku ci labul : pexem tubaab bi, jayug Kajoor, diiŋatu naar bi.Sëriñ bi nee na ku bëgg Yàlla jox ko li mu bëgg àdduna ak allaaxira, nay topp ndigëlamKu bëgg topp ndigalam nay yéene ndax yéene moo koy wom-mat jëmee ko ci toppKu bëgg Yàlla di ko fegal lu mu ragal ak lu mu sib nay teet ay tereemKu bëgga teet ay tereem nay yéene ndax yéene moo koy wommat jëmee ko ci teet tere yi.Sëriñ bi nee na waxal waay ju baax lu mu waxul léegi la waaye bu njëkkaan ku ko defaan, bu ñu xëyee da ñu lay fekk nga doon goloBi nga xamee ni Yonent bi SAWS ñëw na la ko Yàlla teralee du defati loolu waaye ba léegi ku ko def, àtte boo bu mi ngi daw ci yaw.Sëriñ bi nee na des na diir bu gàtt, ku mana wax ni Sëriñ bi nee na te muy dëgg, du ñu nangu nga di ko waxee fi suuf, fu kawe nga koy waxee.Sëriñ bi nee na déglu sama waxtaan jar na sol dàllu weñ di daw ba mu xar.Sëriñ bi nee na damaa wax sama Boroom ni ko, mbooloo mii ma topp di wuyóo sama sant, di taasu ci sama barke, damaa bëgg nga wax ma li nga gën a bëgg ma sant léen ko ñu defal la ko, saa Boroom ni tekk ba ma ni bu doon kuy fàtte ma ni fàtte na koMa dellu waxaat ko ko, mu nee ti tekk, ma dellu waxaat ko ko, mu ni ma fu ñu tollu di la waxtaane, fu ñu lay waxtaane, di naa léen fa tiim ak waamew xéewal di sotti ba kero ñuy bàyyi ma doora séwét.Sëriñ bi nee na ki nga xam ne da ñu koy jëmale ci lu amul njariñ gin-naaw tuub gu sell, mi ngi mel ni ku waccu ba noppi ñu lekkloo ko koKi nga xam ne dañu koo jëmale ci lu xaraam wala lu ñu sib ginnaaw tuub gu sell, mi ngi mel ni ku ñu lekkloo ay xal wala ay jiitBu léen ku baax woo wee ci ñam wu baax, na ngeen lekk waaye ku léen bëgga lekkloo am waccu wala ay xal wala ay jiit bu léen nangu.Am na koo xam ne da daan def saa yu toogee ci Sëriñ bi di bind Kun fayakuun, am bis Sëriñ bi jàpp ci mbaggam ni ko Min xusnil islaamil mar’i tarkuhuu maa laa yahniihi (bokk na ci liy rafetal ag njullit, bàyyi lu la amalul njariñ) ni ko boo manul a ñàkk a bind deel bind Alkazibu xaraamun wal hiibatu xaraamun wa namiimatu kazaalika (fen xaraam na, jëw xaraam na, rambaaj noonu).Sëriñ bi nee na, boo xamee ni Yàlla am na kàttan ba noppi digal la dig la, tere la tëkku la te mu wóor la ni man na lépp, foog ngay jëf ay ndigalam di bàyyi ay tereemBoo xamee tam lu ko neex mu am, doo jéema wuuteek Moom kon saa yoo xalaatee lu baax def ko, boo  xalaatee lu bon gaawal tuub ko ndax Yàlla xam na lépp te Mi ngi ànd ak ñépp te Mi ngi doon dundu ba kenn dundul ak bi ñuy dundu ak bu ñépp faatoo dafay dundu te du faatu, Mi ngi dégg, Mi ngi gisSëriñ bi nee na boo dee gis Yàlla ci lu ne mu di la may aw yiw ci lu ne di la fegal dur ci lu ne ndax moo bind lu neLoo ko gis mu def ko buntu bu lay àggale ci MoomLoo ko gisul mu def ko kiiraay luy dox sa digg ak Moom wal’iyaazu billah.Sëriñ bi nee na xol ak làmmiñ ak mbooleem cër yi ci des, ku ne am na ab dal ak lu muy dundeeDalu xol mooy wéetal Yàlla, ab dundam mooy yéene lu baax ak di xalaat xalaat yu ñu gërëmDalu làmmiñ mooy tuddu Yàlla, ab dundam mooy wax lu baaxCër yi ci des, seen dal mooy lu war ak lu ñu sopp, seen dundu mooy lu dagan lu ñuy dimbalikoo ci lu war ak lu ñu sopp.Sëriñ bi nee na yitte man naa tax, loo waroon a am ci at nga am ko ci benn fan.Sëriñ bi nee na, lépp lu toq ci seen xel wala mu yëngëtu ci seen làm-miñ wala seen i cër, loola aw yoon la, xool léen bu baax fan la léen jëmeeBu dee lu ñu digle, àjjana la léen jëmeeBu dee lu ñu tere, sawara la léen jëmeeBu dee lu ñu diglewul tere wu ñu ko nag ca àll ba la jëmBismillaahi yóbbaloo léen loo lu.Sëriñ bi nee na Yàlla miy Boroom mbindéef yi, digle na dige, tere tëk-koo, tektal na léen li léen di àggale àjjana ngir ngeen topp koTektal na léen li léen di àggale sawara ngir ngeen moytu ko.Sëriñ bi mas naa laaj benn waay foo nekk ? muy waxi dëkkSëriñ bi ni ko man déey, léeg-léeg may laaj kenn foo nekk muy tuddi dëkkDamaa bëggoon ku ma ci laajati rek mu ni maa ngi ci waajib (lu war) ak manduub, (lu ñu sopp) di sonnu di noppalu ci mubaax (lu dagan)Daa di ni gees Sëriñ Bànj Njaay ni ko ana yaw foo nekk ? Mu ni ko maa ngi fa nga ma ba woon mu ree ni ko, waay joo joo la sa waaye kon loolu mu wax ngay wax.Sëriñ bi nee na li fi nekk mooy : lu mat a def, lu matul a def ak li ëpp a defLi mat a def mooy jaamu Yàlla, di na la jariñ ci àdduna ak allaaxiraLi matul a def mooy fo, du la jariñ ci àdduna du la jariñ ca allaaxiraLi ëpp a def mooy moy Yàlla da lay alag ci àdduna, alag la ca allaaxira.Sëriñ bi nee na xam-xam bokkul ak xam YàllaBokk na ci misaali xam Yàlla sunu Boroom, boo gisee aw jiwu, xam fa muy mujju, bu saxee ndax di na rafet ak di na ñaaw ak yeneen ya cay sosu.Sëriñ bi mas naa woo Maam Cerno, boole ko ak ay nit ni ko damaa bëgg nga ànd ak ñii ngeen dem raxasal ma sama derMu ni ko moo yaw sab der am na lu ñu cay raxas ? Mu ni ko ankay doomu soxna yi dañu ni damaa fay jàngu yi, ma bëgg nga ànd ak ñii xamal léen li ma la xamal, su ko defee di na ñu xam damaa fay jàngu yi am dama koo taal daa di wëlbatiku ca ñoo ña ni léen, njàng mii ma léen digal damaa bëgg mu bañ a yàq ci ligéey bi daraDamaa bëgg ngeen doon paaka te bañ a doon gobarPaaka dafay dagg ñaari wet, gobar genn wet.Sëriñ bi nee na bu ñu la tooñee nga muñ ngir Yàlla, Yàlla da lay fayul tooñ gi, fay la muñ gi.Sëriñ bi nee na xol bu dee wëndéelu ci xalaat nguurug sunu Boroom gu nëbbu gi, bu dellusee yu fàddu lay indaale waaye bu dee wëndéelu ci yu ñu xaraamal ak yu ñu sib bu dellusee ay ayib rek lay indaale.Sëriñ bi nee na ab xol bu ci yiw nekkul te ay araf yu bari nekk ca, da koy dolli ag muuru rekMisaalam mooy garab gu wex ba noppi naat, naat ga da koy dolli ag wex rekBu fekkee nag ag yiw akug texe ma nga ca xol ba, bu ca araf yu bari nekkee, da koy dolli ag leer ak neexit mel ni garab gu neex ay meññentam naatXikma nag saa yu tàbbee ci nopp ba jàll nopp ba ba àgg ca xol ba, ñaawtéef wu fa sax da koy dàq daa di tasaaroo ci yaram wi, su ko defee boroom xol ba nekk ku yiw amug texe.Sëriñ bi daan na tomb fukki tomb ak juróom benn yoo xam ne ñenti tomb yi ci lay firee ya ca desÑenti tomb yi ñooy : Yàlla mi la bind, sa mbokkum jegeñaale, sa mbokkum taalibe ak sa mbokkum dëkkaaleYàlla mi la bind : lu mu digle nga def, lu mu tere nga bàyyi, lu mu dogal mu neex laSa mbokkum jegeñaale : bokk yéene, bokk pexe, bokk lu ngeen amSa mbokkum taalibe : soppante, wóoluwante, dimbalanteJàmbur bi nga dëkkal : bu ko xeeb, bu ko bañ, bu ko yab.Sëriñ bi nee na bu léen ragal dee, ragal léen la léen dee di fekk.Sëriñ bi nee na nit ku ne boppam la am ak mbokkam ak alalam ak jëfamBoppam bii bu tawatee ba xàmmeetul ñam wu neex ak jigéen ju rafet, ñàkk na ko, mbokkama fa sësMbokkam moo mee bu ko taxawoo ca tawat ja ba jébbal ko Boroomam, ñàkk na ko, alalama fa sësAlalam joo jee bu ñu ca fayee ay boram, la ca des mbokk ya donnu ko, ñàkk na ko, jëfama fa sësJëfam joo jee bu dee lu baax du ca gis lu ko naqari, bu dee ab safaan wal’iyaazu billah.Sëriñ bi nee na ab jullit akub yéefer ñaari yat la ñu yoo xam ne, ka léen doon wut wenn rek la soxla waaye ba mu demee ba fa mu doon wutee mu dagg yaar indiBa mu demee ba soxla ko mu seet wa mu ca gën a taamu, fuddu defar ba mu jub, wa ca des mu teg foo faBu demee bay taal fob sànni caWoo wee mu fuddoon nag, léeg-léeg mu toog ba mu yàgg mu gis ca luy nuru ab dagg-dagg mu fob ko ne ko niij ngir jubbantiMbooleem yiy dal jullit yi noonu rek la.Am na soxna su ñuy wax Soxna Awa Saar, ci bëkknéegi Sëriñ bi la bokkoonAm na ñu daan jaaree ci buntam di dem ci Sëriñ biDaa am bis am koo xam ne daa duggu ci Sëriñ bi génnaat di ko laaj li Sëriñ bi wax, mu demaat ci Sëriñ bi di ko ko laajalSëriñ bi ni ko lu waral samay wax nit ñi du ñu ko xam ? Mu ni ko dañu laa ragal ba nga xam ni koo ciy waxal daanaka du dégg li ngay waxSëriñ bi ni ko xam nga ragal goo gu lu ko waral ? Mu ni ko déedéetSëriñ bi ni ko day def ab jaam bu nee rékk ci Boroomam, képp ku ragalul Yàlla da koy ragal, loolu doŋŋ laNi ko gis nga ab néew ñu bari di ko wegar (weg gu ànd ak moytu), def ga mu def rékk ci Boroomam doŋŋa ko waral waaye defewul dara.Sëriñ bi nee na tubaab yi ñetti jikko laa gis ci ñoom yu mu digal njoñam : am fayda ci séenub ligéey, màggal seen kilifa ak mana saytu mbóot.Sëriñ bi mas naa woote ba ñu bari teew ñoo xam ne Sëriñ Mbay Saar ma nga ca, mu ni nañu ma wool Sëriñ Jëmb Silla ak Sëriñ Omar BatóorBa ñu ñëwee mu ni léen, seen ñaari Abdu Samad ya ndax ña nga fa, ñu ni ko waaw, mu ni dama léen bëgg a gis tayBa ñu léen woo wee ba ñu aksi, Sëriñ bi ni nañu léen yaatal ba ñu yeksi fii fi manBa ñu aksee bëgg a toog, Sëriñ bi ni déedéet nañu taxaw rek, ñu daa di taxaw tuuti, mu ni léen man ngeena jàll ca ginnaaw mag ñi toog, dama léena bëggoon a gis ak samay bët rekBa ñu toogee Sëriñ bi ni ñaari gone yii ak xay gii ñoo ma xamal ni gàttu ma aw fan ndax ñaari gone yii maa yor seen i baay ba dencal léen te ku ci ne fi mu ne boo demee ba ca kanam mana wuutu sa baayXay gii bi ñu ko jëmbatee maa ko doon roose ci sama sa-tala gii ba mu xëy màgg tiim ma nii, meññentum àjjana fii laa ko njëkk a moseeBi mu waxee loolu, Sëriñ Mbay Saar daa di jóg summi daraa ji mu soloon, laxas ko ci xay gi ba mu dëgër, def yaramu neenSëriñ bi ni ko Baabakar Saar lii ngay def loo ci jublu, mag mu tollu ni yaw di def yaramu neen ? Mu ni ko Yàlla kat man garabug àjjana fàwwu ma wodd ko ndax ma mos ci meññentamSëriñ bi muuñ ni ko jar na ko daa di ni tay li tax ma woo léen, góormag (mooy seytaane) lépp lu ma ko daan dàqee def naa ko mu të, ma nga jóge këram goo gee ca Xujal ñëw fii Ndungka ne xujju ak bëtam yoo yee mel ni siñeel bu màggetMa nga yor lu bon bi muy ñëw, ma ni ko bul aksi, mu ni ma séen nga sama lu bon lii ma yor, ci sa kër goo gu laa koy xëppsiSëriñ bi ni ko gis nga sama sémmiñ wii ma yor saa soo ko fi xëppee ma xàpp la ko mu daa di meccitu ni Sëriñ bi lu ma fi defoon yàq nga ko, tàngal nga sama xol waaye sama xola ngi bëgga seddSëriñ bi ni ko lu koy seddal ? Mu ni ko fayu gi may bëgga fayu moo seddal sama xol te mooy yaa ngi bëgg a dem feneen te man xam naa ko te man na maa jaare ci sa Xasiida yii nga xam ni am nga ci lu benn Yonent masula am ndax doo ko yóbbaale te sa taalibe yi ci la ñu lay nammikooDi naa def saa su ñu la ciy nammiku ma def ci seen i xol am po ba suba jot ma yóbbu léen safaan baMan nag të nga ma ticc, ma dem ci sa doom yi ñu të ma ticc, ma dem ci sa saadiq yi ñu të ma ticc waaye sët yi du ñu maase të maBi Sëriñ bi noppee ci loolu la ni na ngeen góor-góorlu ndax ibliis bi may dem ci géej gi tënkoon naa ko waaye léegi buum ga fecceeku na, mi ngi ligéey maa ngi ligéey.Sëriñ bi nee na, dee léen def lu war ak lu ñu sopp tey dimbalikoo lu dagan.Sëriñ bi, ab tubaab mas na koo àbb téere ni ko ma xoolSëriñ bi ni ko sama téere ku tilim du ko laalTubaab ba ni ko fi mu tollu noo ngi ci «midi» te ci subaak léegi sangu naa fi ñetti yoonSëriñ bi ni ko innamaal musrikuuna najasun, fa tilimam nekk loxoom manu faa dem.Sëriñ bi nee na ànd bépp boo xam ne Yàlla rek a tax, Alxamdulilaahi moo cay mujjuÀnd bépp boo xam ne Yàlla taxul nag innaa lillaahi wa innaa ilayhi raajihuun moo cay mujju.Sëriñ bi nee na ñi yaruwul nañu léen yar ndax ku ay waajuram yarul àdduna yar koKu àdduna yarul bàmmeél yar ko te ku bàmmeel yar di na yaru.Sëriñ Masàmba nee na yoor-yoorub gàwwu laa mujj a gis Sëriñ bi, kees gi mu ko gis tam amul garab, amul mbaar, toog nañu fa kerug sàkket ya ba muy jeex mu yëglu génn, ñuy raam nara joxe loxo mu ni koo ku Masàmba? yëkëti ay loxoom, mu ni ko waawSëriñ bi ni la nu fi indi woon kat jëf nanu ko ci sunu cër yi ba mu mat, ba sunu cër yi làgge ci ngeen teg ci seen bët yi, wax nanu ko ci sunu làmmmiñ ngeen dégg ko ci seen nopp yi, bind nanu ko yit bàyyi fi ngir ñi fiy ñëw ci sunu ginnaaw bu ëllëgeeLu waay yëngu jëm lu dul loola, bu ëllëgee yaak loola yéenay àndBi Sëriñ bi di wëlbatiku, am mag mu ni looloo wérSëriñ bi tontu ko ca kaw ni ko, lu wér a wóor.Am na bis Sëriñ bi dégg ku naan, bu lëg lekkee olom na ko gërëmee coy, Sëriñ bi ni loo lu wax ju yàqu la ndax coy lëg taxu ko woona jógKi mu wara sant kay mooy ka rëccal olom ba ba mu jot ca.Sëriñ Isaa Jenn nee na am na bis Sëriñ bi ni léen mbaa du ngeen yàq dugub ? Ñu ni ko fas nanu ko yéene, mu ni léen ndax xam ngeen luy yàq dugub ? Am ku ni ko xanaa mooy togg lu la ëpp ba noppi di ko tuurSëriñ bi ni ko nuru na ko waaye du moom, yàq dugub mooy lekk ba suur doo def lu neex sunu Boroom ba mu rees.Sëriñ bi mas naa laajte lan mooy bitim réew ? Ñu ni ko xanaa mooy réew mu dul sa réew, mu ni déedéet ndax àdduna ku fi nekk yaa ngi ci bitim réewBitim réew nag ku ci nekk da ngay am fulla ju doy ni loo am yónnee sa réew, boo yorul dara tam loo lee nga daan yónnee di na ñu la ca teral waaye boo dul yónnee dara, boo demee doo fa fekk dara.Mas naa am ay naar yu doon nuyu Sëriñ bi ku ne naan seriif laa, Sëriñ bi ni léen ku ragal Yàlla ku ne seriif la.Sëriñ bi mas naa laaj ndax xam ngeen waajib ak manduub ak mubaax ? Ñu ni ko ñoo ngi koy déggSëriñ bi ni ndax xam ngeen luy waajib seen ? Ñu ni ko déedéetMu ni mooy wàcc lal yi te dem ci der yi jaamuji Yàlla daa di ni xam ngeen luy seen manduub ? Ñu ni ko déedéetMu ni mooy wottandiku ndamu ba ñu ni démb la bis penc daa di ni xam ngeen luy seen mubaax ? Ñu ni ko dé-édéetMu ni dara, dara, dara daa di ni dara ju njëkk ji mooy sunu Boroom Mii nu bind, ku xam ci Moom dara doo def lu Muy tere ndax Moo boole xudratu (kàttan) ak iraada (nammeel) te bu yëkëtee yaram ba kenn du ko tereDara ji ci topp mooy àdduna jii nu nekk te xëlsifee jóge, ku xam ci moom dara doo ko jox sa dara ndax loo ko jox ñàkk nga koDara ji ci topp mooy allaaxira jee nu jëm te di fa sax ba fàwwu, ku xam ci moom dara, doo fa dawal dara ba naw ko ndax dara du fa doy.Sëriñ bi nee na Yàlla daa digle dige, tere tëkkuBokk na ci rafet njort di def li mu la digal di yaakaar àjjana, di daw li mu la tere di yakaar muccu ci safaan baBokk na ci topp njort bàyyi topp ndigal di jëfi tere ànd ak di yaakaar ag texe.Sëriñ bi mas naa jóge ca jàkka ja jubali ca daara jaBa mu yeksee ni léen mbaa bidanti woo léen ? Ñu ni ko déedéetMu ni ku bëgg wërsëg du ko def daa di ni na ngeen def ? Bëgg ngeen tul ? Ñu ni ko waawMu ni ndaw daan na ko bëgg, xam ngeen ko ? Ñu defe ni lu ñuy bind la, mu tomb ñetti tomb ni bul yéene kenn lu bon, bul def kenn lu bon, bul wax kenn lu bon, su ko defee loo xam ne waay yéene na la ko wala mu wax la ko wala mu def la ko ca waay ja rek lay dellu.Sëriñ bi nee na nit ñi ñetti xaaj la ñu : ku yeewu, ku dof ak ku gàtt xelKu yeewu mooy kuy jaay wurus ci lu ko gëna gànjaru ndax da fay wax lu baax ci làmmiñam wala muy sikkar wala mu noppiAb dof nag mooy kuy jaay wu-rus ciw xal wala jaan wala jiit ndax da fay bàyyi wax lu baax ak sikkar di wax lu bon wala muy jëw aka wax i caay-caayKu gàtt xel nag mooy ki nga xam ne da fay jaay wurus cib dóom wala suuf wala ay sagar yu ràpp wala ñax ndax da fay bàyyi wax lu baax di waxi neen ak lu ko amalul njariñ.Sëriñ bi nee na luy àggale ca Yàlla sunu Boroom buntu laLu dul àg-gale ca Yàlla kiiraay la.Sëriñ bi nee na doom ñaar la : doomu xol ak doomu ndiggDoomu xol mooy donnu mbirDoomu ndigg mooy donnu alal.Am na Seexu pël bu tuddu Gayduum, mas naa yët Sëriñ bi ab téereSëriñ bi nangu ko ni mu daan nangoo téere yi waaye nistuut mu wacc ko ni ko Gayduum téere bi lu mu ? Mu ni ko téereb taryaax laSëriñ bi ni ko koo ku nee naa ko yaax fi suuf te jàpp tawféex.Sëriñ bi nee na dëgër bopp ak déjjërle li léen wuutale mooy dëgër bopp da ngay fekk lu la amal njariñ nga dëgër ca ba kenn du la ca man a jëlee, déjjërle mooy nga fekk lu la amalul njariñ nga dëgër ca ba kenn du la ca man a jëlee.Sëriñ bi mas naa laaj lan mooy lëggug xol ? Ñu ni ko mooy am lu la yitteel nga bëgg ko loolMu ni nun de bu nu amee lëggug xol mooy gis nit muy xaatiguñ (fas aka fecci, maanaam di dugg aka génn) ci loo xam ne bu ca dëppul tàbbi sawara, nu bëgg mu bañ caa jëm te mu lànk.Sëriñ bi nee na tooñ ñett la : tooñ sa Boroom, tooñ sa moroom ak tooñ sa boppTooñ sa Boroom boo ko defee da lay delloo sa jëfTooñ sa mo-room boo ko defee sunu Boroom da fay jël say yiw jox ko jël ay ñaawtéefam jox laTooñ sa bopp mooy defal aw yiw koo xam ne yiwul.Sëriñ bi mas naa tomblu ñetti tomb ni nañu ma tombalaat ñett, ñu tombalaat ko ñett, mu ni nañu ma tombal fii ñett, ñu tomb fa ñettMu daa di ni saa Boroom da ni bëgg naa ñett waaye ñett laa gën a bëggSaa Boroom da ni bañ naa ñett waaye ñett laa gëna bañBëgg na kuy jaamu Yàlla lool waaye ndaw luy jaamu Yàlla la gëna bëggBëgg na ku tabe lool waaye ku néewle te tabe la gëna bëggBëgg na ku woyof lool waaye aji xam ju woyof la gëna bëggSaa Boroom nee na bañ na kuy moy Yàlla lool waaye mag muy moy Yàlla la gëna bañSaa Boroom nee na bañ na ku nay lool waaye aji woomal ju nay la gëna bañSaa Boroom nee na bañ na ku diis lool waaye aji xam ju diis la gëna bañ.Ay mag mas nañoo toog am ku ni Yal nanu Yàlla defal jàmm, ñépp wax aamiin ba mu maaseSëriñ bi ni léen ndax xam ngeen luy jàmm ? Ñu wax ko la ñu ca xam te mooy dara metti wu la, nga am ab dunduSëriñ bi ni léen loolu nuroo na ak jàmm waaye daa saxulÑu ni ko boo nu ci dimbalee ? Sëriñ bi ni ab jaam bu bëggee jàmm te bu ko amee jàmm ja sax na xam ne jàmm ju sax mi ngi ci diggante iimaan, islaam ak ixsaanAb jaam lépp lu mu riir jëm lu dul li ko Boroomam digal loo lee lu cay nuru jàmm aw ay la ndax bu njëkkee du mujju.Ay mag mas nañoo dajaloo di waxtaane man ngawar ba seen i kàddu kawe loolSëriñ bi fëgg sàkket wa ni léen tere naa léen ba tàyyi waxtaanu mëq dóom daa di demTeg ca ay fan kenn manu koo gis ba ñu ñëw bis di ko siyaar, Sëriñ bi ni Isaa fere yi ana kan ngeen wax ni moo ci dàq ngawar ? Ñu tàmbali naan diw sàngam diw sàngamSëriñ bi ni jaam bi man ngawar da fay wàcc ag jaatam duggu àjjana, daa di jóg dem.Am na ku masa ñëw ci Sëriñ bi ni ko damaa bëgg ku ma defar ? Sëriñ bi ni ko defar taqoo la laaj te fi mu ne manatu maa taqook kenn, daa di ni ko da ngay taqook ku ma defarNi ko Bàlla Faali defar naa ko.Am na ku mas a indil Sëriñ bi ab Kaamil fekk sonn na ci loolSëriñ bi ni ko sa Kaamil bi wow na lool waaye fafariiqaan kazabtum gi ci Suuratul Baqara rek nga fàtte chadda.Sëriñ bi mas naa laaj ay boroom xam-xam ni léen inalaaha laa yaxfiru an yuchrika bihi wa yaxfiru maa duuna zaalika liman yachaa’u lu mu ci jublu ? Ñu ni ko xanaa da ni di na jéggal ku ko neex bàkkaar yépp ba mu des bokkaaleSëriñ bi ni déedéet ndax Moo ni innalaaha yaxfiru zunuuba jamii’anLi mu ci jublu mooy bàkkaar bu ne boo ko tuubee ak boo ko tuubul di na la ko jéggal ba mu des bokkaale moom tuub rek ci la koy jéggalee.Sëriñ bi daan na digle fukki xizib bis bu neAm na ñoo xam ne ba mu léen koy digal feru ñu ijji nga xam ne da ñu cay yendu ba mujju ca la ñu jaaree ba mokkal Alxuraan.Sëriñ bi nee na am doom man koo taxawu ba mu mokkal Alxuraan te defoo ko, kaw suuf sii amul lu ko fi jar daa di dóor loxoom ci suuf.Sëriñ bi nee na ku xam ni Yàllaa ngi ànd ak moom fu mu nekk muy top-pi ndigalam, Yàlla di ko teralKu xam ni Yàllaa ngi ànd ak moom fu mu ne muy teeti tereem, Yàlla di ko musalYàllaa ngi ànd ak yéen ci di léen digal aka tere kon  na ngeen ànd ak moom ci topp ay ndigalam ak bàyyi ay tereemKu ànd ak Moom ci topp ay ndigëlam Muy ànd ak moom ci teral koKuy ànd ak Moom ci teet ay tereem muy ànd ak moom ci musal ko wa anjaynaa laziina aamanuu wa kaanuu yattaquun, inalaaha ma’a laziina taqaw wa laziina hum muxsinuun.Sëriñ bi mas na wax Maam Cerno fere yi ñi ngi ci ndigal yi ? Mu ni ko waawSëriñ bi ni ko bu ñu ko bokkee yéwénal ma bokk faj seen aajo ni ko bin-dal ñaari wa maa, mu bind koSëriñ bi ni ko foo fu ma léen naxee laa la bëgg a xamalBi ma gisee wa maa min daabatin fil ardi ilaa alalaahi rizquhaa nga xam ne sunu Boroom moo gàddu lépp, gis wa maa xalaxtul jinna wal insa ilaa liyaxbuduunii nga xam ni gàddulu ko kenn laa bàyyi lee mu gàddu, nekk ci li mu gàdduwul diir bu yàgg wéet ca lool ba mujju Mu ni ma Axmadu yaa ngi ci li ma la gàll wacc li ma la gàddul ? Sëriñ bi ni ko waawMu ni ko xam nga lu ma lay fayee ? may naa la ñépp.Sëriñ bi nee na fu njoñ yiw nekk yiw a nga faFu njoñ ay nekk ay a nga fa naka noonu fu njoñ yiw nekk ay a nga fa, fu njoñ ay nekk yiw a nga faWa huwa ma’akum aynamaa kuntum, man amila saalixan fa linafsihi wa man asaa’a fa alayhaa.Sëriñ bi nii la daan firee aayaw famani taqaa wa aslaxa falaa xawfun alayhim wa laa hum yaxzanuun, famani taqaa, ku moytu kéefér akug caay-caay ak lu xaraam ak lu ñu sib ak bokkaale ak i neen, wa aslaxa te mu yéwénal ag ngëmam ci iiman, islaam ak ixsaan ak lu war ak lu ñu sopp ak lu dagan lu am njariñ, falaa xawfun alayhim, du tiit ci àdduna, wa laa hum yaxzanuun, du jàq allaaxira.Sëriñ bi nee na ñetti al yii, sunu Boroom da léen di jaay te njëg gi nan-guwul joxe lii tëye lii : Alxuraan, Albarakatu ak Aljannatu.Sëriñ bi nee na Xasiidag Mina lawxil maxfuuz, ku ko mokkal mooy doon sa tontu ci Munkar ak Nakiir.Xasiidag Muxaddamaatul amdaax Sëriñ bi naru ko woona génnee waaye da fa am lu mu doon bindloo Sëriñ Muusaa Xalima wonaale ko ko daa di ni ko moom nag da fa warula génn waaye tëye ko xool ko feek ngoonBa ngoon jotee ba mu ko indee Sëriñ bi laaj ko lu mu ci jot a mokkal, mu ni ko fukki buntu ak ñett, Sëriñ bi ni ko kon de faat na.Sëriñ bi nee na Jazbu, Mawaahibu ak Muxaddamaat ñooy ay fasam yi nga xam ne ku léen war te wàccoo léen di na ñu la cëppeel àjjana.Sëriñ bi nee na yéefer bu masul a jaamu Yàlla bu faatoo nga bëggal ko àjjana, jàngal ko Muxaddamaatul amdaax ba ca Yubachirukal baaxii bi xatii karaamatan wa in kuntu an ardil madiinati zaa na’yiJarul sax ngay àggale.Sëriñ bi nee na bis taalibe yi ku ne na ma indil Xasiida gu mu yor te bu kenn indi Xasiida gu mu moomulBa ñu ñëwee mu ni léen dama léen a bëgg a wax fa Xasiida yi di mujju ak yéen daa di ni ku faatu ci yéen ba ñu koy waajal, mbooleem Xasiida gu mu amoon di ko fonk wala mu mokkal ko ci dënnam da fay soppeeku jëmm ju rafet mel ni mbokkamBu ñu demee ba yoor ko ci bàm-meelam, ñu nekk fa ak moom di ko wéttali, di ko leeralal ba mu dekki.Am na ku doon jàng Xasiida ci Sëriñ bi baatam naqari lool, Sëriñ bi ne ana ku ko man a noppiloo te du mer ? Sëriñ Masàmba radiyallahu ta’alaa anhu ni ko man, daa di ñëw ni ko Sëriñ bi nee na nga ñëw barkeelu ci attaaya ji.Am na jàngkatu Sëriñ bi ku ñuy wax Buuna, bi mu faatoo Sëriñ bi da ni sunu Boroom jox na ko ciy yool lu bari loo xam ne ña mu fekk foo fa ñépp bég nañu ci mbég moo xam ne masu ñu koo bég te dootu dog ba fàwwu te lépp mi ngi sababoo ci Buuna moo mu daa di ne mi ngi mel ni nit ñoo xam ne da ñoo am gan gu ñu fonk defaral ko xeeti bernde yu bari, xam ngeen ne moom doŋŋ du bég daa di génnee mbubbu mu weex ni Yonent bi SAWS moo ko ko jox, nee na tam bi mu laajee Boroomam ndax loolu ña nekk ca armeel ya ñépp ca la ñu wala samag njaboot rek la, sunu Boroom da koo tontu ci wa ina lakum fil an-haami lahibratane naskiikum mimaa fi butuunihi min bayni farsin wa damin labanane xaalisan saa’iqan lichaaribiina, jublu koo xamal ne loolu ci ag njaboo-tam rek la yem, njabootam gi nga xam ne ñoo jóge ci barab yu teqalikoo ànd ak moom te Yàlla rek tax ba faatuSunu Boroom di na léen génnee ci biir ñii bokkul ak ñoom ni muy génnee am meew mu set wecc ci diggante ay nefere ak deret.Jàngkati Sëriñ bi bokk na ci Sëriñ Muxammadul Amiin Jóob Dagana ak Sëriñ Masàmba Jóob Mas’arii ak Buuna Faal, wax nañu ne waa kër Sëriñ Masàmba ginnaaw gi la ñu daan jàng ci jàkka ji, bu Sëriñ bi duggee ci biir, ca peñc ma ba Sëriñ Masàmba yewwi léenSëriñ Ibraahiima Jóob bu daan jàng da fay takk ndiggam di dem aka dikk.Sëriñ bi nee na kuy jàng Axmadu muhniyan na moytoo tisli ci genn wet ndax wet gu mu tisli ci kaw Yonent bi SAWS la tisli.Am na waay ju doon jàng Xasiida am nu muy def baatam, Sëriñ bi woo ko ni ko loo ci jublu ? Mu ni ko neexalSëriñ bi ni ko xorom naa ko suukar naa ko.Mas naa am ñuy jàng Xasiida ci jotaayu Sëriñ Masàmba Mbàkke, Sëriñ bi yëglu ni Masàmba nee léen sunu Boroom bég na ci njàng miÑu mel ni dañoo yokkaat pastéefNistuut mu yëgluwaat ni léen Yonent bi SAWS bég na ci njàng miNistuut mu yëgluwaat ni léen, malaaka yi bég nañu ci njàng miNistuut mu génn ni léen, bu léen neexee di ngeen dem àjjana, bu léen naqaree di ngeen dem àjjana.Sëriñ Fàllu Mbàkke mas naa ñëw ci Sëriñ bi fekk muy jàng Xasiidag Wa kaana xàqan alaynaa nasrul mu’miniin, Sëriñ bi ni ko xasiida gii lu mu manu la saafara amul.Sëriñ Xaadi Séy nee na mas nañuy jàng ci Sëriñ bi, mu fëgg ni ana ñu tollu foo fu ? Mu ni ko mana Xaadi Séy, mu ni ak kan ? Mu ni ko ak Sëriñ Móodu Ture Kamadu, Sëriñ bi ni ak kan ? Mu ni ko ak Sêriñ Móodu Tafsiir Sugu, Sëriñ bi ni ak kan ? Mu ni ko ak Sëriñ Móodu Lamin Gay, Sëriñ bi yem foo fu te boo ba ñoom kepp laSëriñ bi ni yéen a nekk foo fu di ma nettalil li ma wax ci Salla-laahu alayhi wa sallama ? Sëriñ Xaadi Séy ni ko waaw MbàkkeSëriñ bi ni ayca léen kon àgg léen suufKi wax wax ji mooy man mii, picc nag ndax man naa naaw wacc fa laaf ya ak dunq ya ? Ñu ni ko déedéet Mbàkke, Sêriñ bi ni man mii maay picc mi, yéen ñi koy nettali yéenay laaf yi, ñi koy déglu ba mu jaral léen ñàkk seen alal di jooy ñooy dunq yiSax léen ci loolu, bu ëllëgee fu ma jëm boole léen ak Xasiida yi yóbbu fa.Sëriñ bi nee na bu ñuy jàng Xasiida, bu kenn wax ndax waa kaw da ñu koy déglu te ku léen nara tanqal ba dox seen digg ak déglu da ñu lay fab sànni ca àll ba.Sëriñ bi nee na ci bisub Màggal, nañu ko ciy santle Yàlla ci jàng ak bernde ndax saa su aksee la ko sunu Boroom jox da koy fulaat.Sëriñ Basiiru mas naa ñëw ci Sëriñ biSëriñ bi ni ko koo ku kan la? Mu ni Muxammadul BasiirSëriñ bi ni ko foo jóge ? Mu ni ko TuubaaSëriñ bi ni ko jóge nga sa kër baay, nuróo na ak sa kër nijaay ga ñu naan Kokki waaye am na lu ñu worooLi ñu nuróo mooy barab ku fa nekk di jëf lu baax, su faatoo ñu fayanteek moom la gën a baax bu dee Tuubaa bu dee KokkiLi ñu woroo mooy ku nekk Kokki di def leneen bu faatoo ñu fayanteek moom loo la, sa baay nag daray lu bon xamul yoonu këram.Sëriñ bi mas naa wax taalibe yi ci bisub Màggal, lépp loo xam ne bu ma léen gane woon da ngeen ma ko defal, saa su bis boo bu aksee na ngeen ma ko ciy defal daa di génnee juróom benn téeméer ak juróom benn fukk wax ni nañu ci jënd suukar, génneewaat lu ni tollu wax ni nañu ci jënd warga, gé-nneewaat lu ni tollu wax ni nañu ci jënd kafe, génneewaat lu ni tollu wax ni nañu ci jënd ceeb, génnee waat lu ni tollu wax ni nañu ci jënd ndawal.Mas naa am ku indi guró ci Sëriñ biSëriñ bi laaj ko loo ci jublu ? Mu ni ko damay dégg ni da ngaa bëgg guróMu ni nañu seet kër gi lu fiy guró ñu génnee ko man kenn du ma màndargaalee dara lu dul bëgg Yàlla ak Yonent bi SAWS.Am na ku mas a ñëw ci Sëriñ bi di sàkku ndimbal ni ko ginnaaw bu Yàlla jàllee ak Yonent bi SAWS, Sëriñ bi ni ko bu ñu jàllee doo ma fa fekk.Am na bis saxaar gi di riir ba jàll, Sëriñ bi laajte ndax loolu jàll ma ngay riir fa mu nekk ? Ñu ni ko waaw-waaw mu ni man it noonu, bu ngeen ma nop-pee gis, maa nga feneen di fa def lii may def.Am na saalum-saalum boo xam ne daa mas a ñëw ci Sëriñ bi ni ko, ña nga ma booleeloon ñépp digal naa léen jaamu sunu Boroom waaye defu ñu ko, faay may xalaat dem wacc léen fa wala ma génnee léenSëriñ bi ni ko boo demee nga digal léen jaamu sunu Boroom, bu ñu ko defee nga ànd ca ak ñoom, bu ëllëgee nga muccu ñu muccu, bu ñu ko deful bu ëllëgee nga muccu.Sëriñ bi nee na am na ñoo xam ne ëllëg du ma léen gis ndax la ñu nekkoon dama caa nekkutoon.Sëriñ bi nee na masu maa def luy ruslóo samab taalibe waaye bëggu ma samab taalibe di def lu may ruslóo.Sëriñ bi nee na Yawmal xiyaam, Yàlla da la fay rus wala nga ànd fa ak ku Yàlla rus wala Yàlla ruslóo la daa di ni ni ngay def ba Yàlla rus la, fekk ku Yàlla rus nga ànd ak moom moo ko gëna yomb.Sëriñ bi nee na seytaane bi mu xoolee sama digg ak sama Boroom ni mu jagee te mu xam ne manula fexe ba yàq ko, la ni naa ko ñaawalNi mu koy ñaawalee mooy ku mu gis meloo na nga war a mel, mu ni la demal tuddoo kale.Am na koo xam ne da fa masa ñëw ci Sëriñ bi jox ko àddiya wax ko lim ba, Sëriñ bi ni ko duggal ci biir loolu fa tege nga waññil ma ko ndax daa am ku ko fi indi te waxu ma lim bi.Am na naar bu mas a duggu ci kër Sëriñ bi Gànnaar sol ay dàll ñu dóor ko, ba mu yuuxoo, Sëriñ bi génn wax ni ki ko dóor bu ko jéggaluwul manu ma koo tee tàbbi sawaraNaar ba jéggal ko, Sëriñ bi ni léen kii daa bokk ci ñi nga xam ne ku léen merloo tàbbi sawara te ñooy Abdaal yiYéen ndegam manu léen xàmmee ñi mel nii li ma léen di digal mooy ngeen am ay teggin kon dara du léen dur (lor).Sëriñ bi nee na alal yiy ñëw ci moom ñetti xaaj la ñu : sawara, suuf ak ndoxAlalu sawara ku ko lekk lakk, alalu suuf ku ko lekk faatu, alalu ndox moom dara nekku ci.Sëriñ bi nee na taalibe yi ñenti xaaj lañu : ki aju ci man di jaamu sunu Boroom di ma ligéeyal ni ma ko bëggee, koo ku buy faatu di tàbbi àjjana, dee-su ko xisaab àdduna ak allaaxira, ñaareel bi mooy ki aju ci man di jaamu sunu Boroom te du ma ligéeyal, koo ku ci fen wu nëbbu la nekk, ñetteel bi mooy ki aju ci man di ma ligéeyal te du jaamu sunu Boroom, koo ku di nañu ko xisaab ci àdduna waaye deesu ko xisaab ëllëg, ñenteel bi mooy ki aju ci man du ma ligéeyal te du jaamu sunu Boroom, koo ku jote wu ma ak moom dara àdduna ak allaaxira.Sëriñ bi nee na wàccoo na ma ak yéen, wax naa ngeen dégg, ma jëf ngeen gis, ma bind bàyyi fi.Sëriñ bi nee na bu ngeen bëggee xam ñi nangu ndey, xool léen ñiy duggu ci sama buntu kër gi aka génn.Am na taalibe boo xam ne ay mbokkam da ñu koo sonnal ci demal jàngi te bàyyi Sëriñ bii ngay ligéeyalBa ko Sëriñ bi déggee woo ko mu ñëw, mu ni ko ndax mokkal nga tàmbalig Suuratul Baqara, mu ni ko waaw, Sëriñ bi ni ko tarilMu tari ba ca hudan lilmutaqiin, Sëriñ bi ni ko hudan goo gu, mbooleem Alxuraan moom rek la ñu ciy sàkku te defal naa la ko ci sa ligéey bi.Am na ci seex yi koo xam ne ba mu faatoo ab taawam la ñu waajal ba mu jekk ànd ak taalibe ya ñëw ci Sëriñ bi, xayna ngir mu gën a dëgëral taalibey baayam ci moomBa ñu waxee ba noppi, Sëriñ bi xool ko lu yàgg ni ko bàyyil sa po mi te dem jaamuji Yàlla sunu Boroom.Sëriñ bi nee na taalibe bu sax ci ndigal mi ngi mel ni gàtt bu ñu teg ci loxo sardi (mooy ab sàmm), bu saxul ci ndigal mi ngi mel ni gàtt boo bu ñu teg ci loxo sardi mu ni ko fa yaax di seet fu gëna naat, su ko defee man na faa gis jur gu mel ni moom gu ñu sàmmul te ñu ëpp ko doole fuuf te du gis lu dox seen diggante.Am na ci taalibe yi koo xam ne Sëriñ bi da koo wàccee woon mu të wa am ag njébbal ba mujju muy ñaxtu, Sëriñ bi dégg ko woo ko ni ko man de damaa yaakaar ne koo xam ne laata muy ñëw ci yaw sunu Boroom da koo de-faral ag gétt ca sawara te dogu ne di na ko ca tàbbal, nga di ko tinu ba mu daal ko àjjana te dootu ca jóg daa wara sant waaye waru la xarabMu ni ko tuub naa ko.Sëriñ bi nee na ku xam Yàlla buy wommat jaam da fay dox digganteem ak seytaane di ko booleek Yàlla sunu Boroom.Sëriñ bi nee na ku jublu Yàlla, Yàlla jubale la wépp yiwKu jublu ku dul Yàlla, Yàlla jubale ko wépp dur (lor)Ni ngay jubloo Yàlla nag moo di nga wut Sëriñ bu lay xamal li nga war a def ak li nga warul a def Ci topp ndigal nag ci la la mbooleem yiy àggalee ci Yàlla di jubloo, ci la la gàllankoor yépp di dëddoo.Seriñ bi nee na ndaxam mbooloo mi, fere yi daa mel ni ku ko ci amul doo am jàmm te moos am na ci mbooloo yoo xam ne nañu demeek ka léen jiite, mi ngi mel ni nga am yëkk ca Jolof, nga bëgg koo indi ci Njaaréem te boo ko jiitalee mu yës, nga wut mbooloom nag yu góor ak yu jigéen yu bari dugal ko ci seen biir muy bëngee defe ni moo jiiteBu ñëwee ba aksi ca gétt ba nga ko bëgg a dugal, nga ni ko ca yummu wëlbati nag ya.Sëriñ bi nee na taalibe yitte rek la wara amYitte nag mi ngi mel ni ndab, mbirum sëriñ mi ngi mel ni géejKu ne ndab la nga yittewoo ba taaj ko rek la ñu lay duyal.Sëriñ bi nee na lëf lu mu sori-sori boo ko yóotook teggin yu rafet ñu jox la koLëf lu mu jege-jege, boo ko yóotook ñaawi teggin ñu soril la ko xañ la ko, dootoo ko gis fàwwuSëriñ bi nee na ab sëriñ akub taalibe li dox seen diggante mooy taa-libe daa dégg Yàlla di wax wa ana haazaa siraatii mustaqiiman fatabi’uuhu (lii mooy sama yoon wu jub wi topp ko), mu ñëw ci ki nga xam ne yaakaar na ne xam na yoon wa, mu ànd ak moom ngir mu teg ko ca yoon waÑuy dem ba mu yàgg mu gis aw ñall, mu bëgg a jàdd, mu ni ko xanaa waxu ñu la woon wa laa tatabihuu subul (bu léen topp ñall yi)Ñu àndaat ba àgg cib noppalukaay mu wéeru fa bëgg a wéy, mu ni ko déedéet àggaguñu, mu daa di jóg ñuy dematiYooyu nag ku la koy def mi ngi lay teg ciw yoon, du caagiin dañuy tingóom kenn di ko tàbbal àjjana wala nu koy boot.Sëriñ bi nee na kuy wut Yàlla da fay jàppee boppam doŋŋ muy kuy dundu, ñi ci des ñépp mu jàppee léen ñu faatu su ko defee du ñu ko man a yàqal dara wala mu jàppee boppam ku faatu, ñi ci des ñépp mu jàppee léen ñuy dundu.Sëriñ bi mas naa woote ba ñépp teew mu ni bu léen ma yéem, yéem léen Yàlla ay yoon ba ñépp def tekk, mu ni bu yawmal qiyaamati mi ngeen di dégg aksee, Aji bind ji di na ma laaj benn baat di naa ko tontu ñettDi na ni ma Axmadu, ma ni ko labayka Rabbii, mu ni ma na nga def ak sama jaam ña ca sama Yonent bi SAWS ? Di naa ni ko wax naa ñu dégg, jëf naa ñu gis, bind naa bàyyeek ñoomDu ma layoo fii nag di layoo feneen.Sëriñ bi mas naa dajale njaboot gi mu am njëkk tukkib géej gi ak njabootam gi mu am ginnaaw géej gi, mu ber léen wax ak ñoomLi mu wax njabootug ginnaaw géej gi mooy yéen ñii ma am ginnaaw nattu bi ak ñi may xalseetee am te amaguma léen, maa ngi léen di dénk bëgg ak ragal ak jaamu ak yaakaar bu léen ko defal ku dul Yàlla ndax àdduna mii lu fi ab jaam gëna bëgg, loo la ka ka koy may Buura mu di ko jaamu te buur boo mana jaamu bu dul Yàlla, buur boo ba di na am bis mu lott ñëw fi sunu Boroom di ko ko fajloo te bu ko ko fajalul du fajuYéen na léen fekk fa YàllaMaa ngi léen di dénk ngeen wottug tooñ te ku léen tooñ jéggal léen ko kon Buur bi di na léen fayul te du ngeen sonnu ndax fayug jaam kat amul soloKu saa Boroom nammul nga duru (loru) doo duru dégg ngeen ko ? Ñu ni ko waaw, mu rëdd aw rëdd ni def naa loo lu muy seen sange, nekk léen ci biir te bu léen génn te lu nekk ci ginnaaw rëdd wi di léen kobas, lu mu rëy-rëy, lu mu duuf-duuf, lu mu rafet-rafet bu keroogee bu léen ko gestu, seytaane rek la.Am na lu ñu doon laaj, am ci taalibe yi koo xam ne daa weesu ña doon laaj ñëw ci Sëriñ bi bëgg ko koo jox, mu ni ko loo lu ngay bëgga génnee matu ko ndax romboo fu ñu ko doon laajee ? Mu ni ko ankay, Sëriñ bi ni ko koo ku koy laaj ak ka ka koy laajloo ak ka tax ñu koy laaj kenn du ci jaawale jëf ak moroomam.Sëriñ bi mas naa dajale taalibey tarbiya yi boo ba mi ngi Tuubaa di jàng di léen wër ba mu am ab diir mu ni léen sant léen Yàlla, ñu sant YàllaMu def ko ay yoon taxaw joxoñ léen ni léen mbirum sëriñ akub taalibe laa am lu ma léen ci bëgga xamal, sëriñ bu matub sëriñ ak taalibe buy jëfee ndigal bu bis pénc baa (daa di cay teg luy tektale ne benn la ñuy doon)Ni léen loolu di taal làmp yi ca Ndakaaru ana nu mu tuddu ? Ñu ni ko danaamooSëriñ bi ni bu benn tàkkee ba ca des nu muy def ? Ñu ni ko yéppay tàkkandoo, Sëriñ bi ni noonu la demeeSëriñ bi ni damaa bëgg li ma léen di digal di ko jëfee bu ngeen ma gisatul doonte góora léen koy digal, toppi léen góor.Mas naa am jigéen ju ñëw ci Sëriñ bi ju tuddu Soxna Xujja Jóob bokk ci waa Kokki ni Sëriñ bi damay dégg ñu ni sawara boroom musóor a fa ëpp, may laaj ndax boroom laafa da faa amul ? Sëriñ bi ni ko ankay, boroom laafaa nga fa waaye boroom laafa bu fa nekk boroom musóor a ko fa yóbbu.Am na ku mas a ñëw ci Sêriñ bi ni ko sama soxna daa faatu ma bëg-goon nga ñaanal ko xam naa sax di na am lu baax ndax gërëm naa koSëriñ bi ni ko yaw ana ku la gërëm ? Mu ni cell, Sëriñ bi ni ko loolu bu ñu ko waxee boroom kër bu am ngërëmal sunu Boroom la ñu ci jublu wala bu am ngërëmul waay ju baax.Sëriñ bi mas naa ñëw dëkk bu ñuy wax Waja, ba mu toogee ca pénc ma dégg jigéen juy jooy mu woo lu ko mu ñëw, mu laaj ko looy jooy? Mu ni ko damaa amoon benn doom bu jigéen mu dem ba tollu ci dem kër faatuSëriñ bi laaj ko ndax da ñu la ko dénkoon am da ñu la ko mayoon? Mu ni ko xanaa da ñu ma ko dénkoonSëriñ bi ni ko ndénkaan lu ñu la dénk dem ba di ko fab ku ne di ca dégg sa baat, da fay mel ni da nga koo fasutoon a delloo.Am na koo xam ne da doon jàmbat soxnaam ci Sëriñ bi, mu ni ko nan-gu naa ànd ak yaw ngeen jaamu Yàlla ? Mu ni ko waaw, Sëriñ bi ni ko kon nag damaa bëgg nga xam ne la taxoon ñu jox la ko moo di am nga jàngaro joo xam ne moom rek moo yor saafara soo ko mana saafaraa te doo ca am bàkkaar, bu ko defee nga jàppee ko muy saafaras jàngoro joo juSaafara nag bu demee ba mu yàgg nga bëgg koo jàppee ab dundu da nga ciy gis sikk ndax day jur jàngoroBari na yu ngeen di jàmbat te noonu doŋŋ la.Sëriñ bi nee na ñett ñi Yàlla gën a bañ ñooy : ndaw lu nanguwul a li-géey, mag mu nanguwul a jaamu Yàlla ak ndaw lu tollu ci nekk ci kër tey jigéen te nangu wu caa nekk.Sëriñ bi mas naa laaj Sëriñ Bànj jigéen ju mu yoroon ni ko am na fa doom a ? Mu ni ko waaw, Sëriñ bi ni ko nu mu tollu ? Mu ni ko bu doon góor a mat dal jàngSëriñ bi ni ko bu doon jigéen nag ? Mu ree ni ko tuub naaSëriñ bi ni ko ñoo yem.Lii mooy juróomi téeméeri jàngale yi nu tànnoon ngir indi ko ci téere bi, nu fas yéenee mottalee ko ak bayit yoo xam ni Sëriñ bi ci boppam moo léen def di ci jàngale yu mata xam lool.Yal nanu sunu Boroom defal dégg ak topp ci mbooleem jàngale yi téere bi làmboo te def nu ay dëgg-dëggi jullit, def nu ay dëgg-dëggi taalibe yuy jëfee seen xam-xam bu ñu wéetee ak bu ñu wéttalikoo bijaahi Seex Axmadu Bàmba Xaadimu RasuulSu ngeen déglu woon tay danaa leen digal Te man kat taxul may saxoo aw ndigal.  Damay digle ngir waa ju xam lii ma wax Te am pas-pas ak jiitu dollee jubal .  Te kuy digle aw yiw ku dégluy waxam Su yoonam ba teewee ñu séddoo ko jël.  Te Bàmbaa xëyoon bis di waar ab kureel Ba wax lii ma jóg way ko man miy Géwal.  Na yëg képp kuy topp Yàlla ak a jëf Ne Bàmbaa ngi yeesal la Yónnen ba naal.    La Yónnen ba ruujon taxaw xëy ko bay La Bàmbay bayaat ak nitam nan jubal.  La Yónnen ba santaane woon ciw nitam La Bàmbay digal kuy fasoo aw ndigal.  La Yónnen araamal la Yónnen siboon La Bàmbay araamal di jëf lam waral.  Baleen topp dunyaa ba tax ngeen fasoo Di sàggan di sàggan ba juuyook ndigal.  Buleen faale dunyaa ba wujjam wa ñëw Te fékkul nu fàgguk cenam dun ko jël.    Nanuy fuglu dee ngir danuy dox di wër Di betteek a yoot ak di dox fun yëgul.   Bunuy fàtte dee ngir danuy dox di wër Di dog nit di wor nit xamul kuñ teral.  Di sàggan ba dee ñëw te fekkul nga jëf Te sellalal ko ay nax la tey nax saxul.  Te loo farlu farlook a  def waa ju gën Du tee bis bu nee këtt doy law lëjal.  Te loo yóbbaloo lut sa jëf boo demee Malaakay bugal jox la karneb mbugal.    Su boobaa nit ak jinne day def tirim Malaakay wax ak yaw ñu dog lab kureel.  Ñu naa doomi diw jaa ngi ak diw nga jóg Torox bay saf ub xaj lu jar lii amul.  Te loo jëf ñu feeñal lu baax ak lu bon Te boo nee damaa réere mbir bolde dal.  Su boobaa da ngay jóg di réccook a rus Jariñtil fa tus lut ñu dollee sonal.  Waxoon naa ko moo gën xamoon naa ko tay Kerog ab layoo soo yayee gëm ndigal.    Deeleen sàmm seen cér yi ngir dees na leen Taxawloo ci bis kat di seedey saxal.  Te yaw boo gëmut lii ma wax mbaa xamoo Yërël "Suuratun nuuri" kon ngay jubal.   «Xaalal laahu tahaalaa: Yawma tashadu halayhimuu alsinatuhum wa aydiihim wa arjuluhum bimaa kaanuu yahmaluun»  Baleen dox di xeebaate nit ñépp a yam Awa ak Aadama a tax nu fab nuy teral.    Baleen xeebu askan ci am luñ amul Awa ak Aadama a tax nu fab nuy bégal.  Ba laa kenn a xam  kum gën ak kum gënul Nu xëy bis ba booloo fa "Yawmal-Fasal".  Baleen rëy cosaanal nit ak ag mujjam Subeek médd kon soo rëyee it  warul.  Baleen jëw baleen fen baleen dox di wax Lu tax bokk yiy noone mbaa ñuy ragal.  Baleen noonuhanteek di fen fib sëriñ Di gor gor su góor ak di xiixat jubul.    Baleen xëy di xas nit di yàq ub deram Di tam nit ba tax dóotu dem fib kureel.  Baleen wuññi hawray jullit fum newul Di dog worma tey fen di wor cib dëhal.  Baleen jëw baleen fen baleen wax lu bon Bu "Yawmal-Xiyaamee" sa cér lay waxal.  Di jay nit di fab nit di gottiy kemam Di suufeel i maasam di wax loo xamul.  Di far tooñkat ak faf di dooleel waxam  Di xay waay ca dëggam ga ngir lam amul.    Di roy-roylu Ceddook a foytuy waxam Di jublaŋ di sàccaale tey for di jël.  Baleen topp bakkan ba far dox di moy Bu kenn takk aw fas te ag teg amul.  Baleen takki suuf ak labat waayi nit Baleen gëf baleen jël ku it dàmmatul.  Baleen tas ngorag nit ba xëy far ko jël Te fekkoon ñu jengante woon bay lewal.      Baleen weeru koor ñëw nu def kow rajab Di añ fàwwu bëccëg te dun aw ndigal.  Baleen roy tubaab ak tëjantey kaso Baleen dunde àq ak di jël lol lewul.  Baleen rëj baleen jeex baleen ñëw fi nit Di rocciy xibaaram di yut ñam dëkkal.  Baleen béeyu ay ànd moo gën tasoo Baleen luy waral jot boroom ug mbugal.  Bu kenn leb te doo fay bu kenn sàcc lëf Ku dee xam ne kër googa yombul alal.    Baleen xëy di jallawle njortal ci jëf Ndigal ak ndugal teet ko biig la ak bugal.  Rafet njort lañ wax te aw ciy ndigal Bu kenn xér ba weesu la Yónnen dëyal.  Sëriñ Bàmba nee njort Amna ay "fasal" Bu kenn topp njortam ba far lëndëmal.  Rafet njort moo gën de laa "taqnatuu" Ka dul sànk jëf tey faral tey fulal.  Sëriñ moo di geg bob ba laa kenn a dem Ca meññat ma mbaa car ya moo lay digal.    Sëriñ boo ko dee wut janool ak mbiram Te bul seet gëlub dóom ba kon doo ko tahal.   Sëriñ boo fu dégg ak sëriñ boo fu gis Sëriñ Bàmba mooy seen sëriñ moo kummal.  Te moo xam soxlay nit te àttan mbiram Te xam baatinub nit te xam mbóoti xol.  Te xam luy defar nit ba dootul tilim Te kum jox ndigal sax du def luy sonal.  Te xam Yàlla xam gën ji Yónnen bu wér Te far jiitu koo xam ne daf laa jubal.    Te wii waxtu moo yor la defaa mébat Di xutbul di Xawsul ku am moo la fal.  Amul kem amul kem ca baawan ba tay Ku raas ab kemam soo dajee it amul.  Sëriñ seey këriñ mooy fëriñ moo tax it Sëriñ bum yamal nit ci dunyaa amul.  Sëriñ *seeti garseetu* Bàmbaay masin Sëriñ bum yamal mbir ci dunyaa amul.  Sëriñ seey gobar mooy fetal tey kënu Sëriñ bum yamal mbir ci dunyaa amul.    Sëriñ seey përëm mooy ngalam moo tax it Sëriñ bum yamal mbir ci dunyaa amul.  Sëriñ see di biddiw yuy jeneer seen i ñoñ Sëriñ Bàmba mooy jant leer gaa matal.  Sëriñ see di ay dab yu def nbokh yu neex Sëriñ Bàmba mooy géej bu deeful nëxal.  Qiyaasal laa wa Ndar di am ciy tilim Di sërxal ca géejam g ba nii tay nëxul.  Ku cay day ca lay duy te day def xelaw Ku Xam lii ma wax xam ne lii dal na xel.    Danoo bon te sàggan te sun moy yi rëy Te yaw lan def ub gak wutal nuy dëgal.  Sunuy mbir sunuy jëf sunuy nos sunuy Juróom-yaari cér yépp Bàmbaa fobal.  Te yal naŋ nu fóotal tilim gin tilim Te sellalal sunuy jëf ba dootun nëxal.  Te def nub muriit bob danuy sax ci yaw Di daw loo nu dawloo te aw say ndigal. BËRE XAJ AK GOLO   Estaad bi fees na dell aki mala.Xaj ngembu na di màttu. Mu ngi sangu ak saafara yu bare.Golo mu ngi tuus, ñépp di ko tàccu.Mu ngi tëb ca kaw aka gaññ.Leeg-leeg mu pàkkarñi, fecc, tàllal loxoom.Maam Golo mooy tëgg sabar, ñaq tooy xepp.Fas ak Nag ñu ngi koy may xaalis.Mbaam dóor na pooj waŋŋeetu ñetti yoon.Bàjjan Béy arbit woo na ñaari mbër yi.Bi ñu duggee ci géew bi, Xaj  baw.Arbit bi mbiib, ñu tàmbali léewtoo.Xaj song na Golo mu génn géew bi.Arbit bi artu ko ci génn bi.Xaj cokkaas na ko, Golo yuuxu Golo daw na làqu ci ginnaaw arbit bi.Leegi, Golo miir na di wëndéelu.Noonu, arbit tàllal na loxoom woo doktoor Looy. Ndeysaan, Looy a ngi koy faj muy yuuxu.Mu metti, Golo yenu doktoor Looy daaneel.Mbokki Golo  jiital seen mbër yobbu. Doktoor looy jox na ndam li Xaj. Làmb ji jaxasoo, coow li jolliFutbalu mala  Baay Gaynde dafa woote, mala yépp dawsi ñëw.Ñu yàkkamti koo déglu.Dama bëgg ngeen def joŋante bu am neexal.Lëg, Mbaam-àll ak Bukki xoolante.Gaynde jël kàddu gi.Dama bëggoon boroom dunq jàkkaarloo ak boroom kawar. Ginaar kobos Naat  ne ko ñooy am ndam.Su bal bi naawee, ñu naaw.Jabaru Golo wokk boppam di wax ak Ñey.Dinanu leen daan ndax noo leen ëpp doole.Banjóoli yëngal  ay mbaggam.Dama cee bokkul am dangeen maa fàtte. Njamala yuuxu, maay góol, bal du ma rombSegg taxaw na, Fasu àll di daagu di bàkku.Lëg tëb ne man maay arbit.Mbonaat di seetaan, Jaan di fecc.Jàmb Jóob  duut, jox bal bi Seku.Mu jékki- jékki rekk, asamaan si lëndëm kuruus.Ndoxum taw dal, Béy daw, Ginaar topp ca.Melax ne ràyy, dënnu yëngal suuf ak garab.Ndox mi di sotteeku mel ni géej.Ñey daadi daw, lépp jaxasoo.NGÉNTE LIAmi dafa am doom.Tey la am juroom-ñetti fan. Baayam Móodu bëgg na ngénte lu neex. Bale nañu kër gi ba mu set wecc. Lal nañu basaŋ yu mag, teg ay siis.Ci waañ wi, teg nañu mbana yi.Araw nañu leketi sunguf ngir laax yi.Ñeneen jël bagaani soow yi def ci suukar.Ami sangu na, daadi solu. Takk na caq, lam ak jaaro yu gudd.Tey, mbubb mu mag la tànn ak kolam. Jël na séru njaago lëmëse ko liir bi. Waa kër gi sañse nañu, tuuroo latkoloñ.Jigeen ak góor defaru nañu ba jekk. Jigeen ñi takk nañu ceeni oor.Nit ñi toog ci ay basaŋ aki siis.Bàjjan toog ci wetu Ilimaan, uuf liir bi. Ilimaan joxe tur wi, Bàjjan Kura. Ñu séddale  laax yi ci bool yu ndaw. Tëgg nañu sabar, tama, kooraa ak riiti.Togg nañu añ, njogonal, joxe am njar.Ginnaaw ba, ñu lekk pom,  màngo ak banaana.Espektëer dikk naDefar nanu kalaas bi ba mu jekk.Bale nanu dër bi, raxas póllu mbalit mi.Fomp nanu palanteer yi ba ñu set wecc.Sunu madam dafa farlu.Tey, sunu cawarte dafa yokku.Fëgg nanu armool bi def téere yi.Madam Siise ni nu tey, danuy am gan.Su gan gi ñëwee, lépp lay xool.Léegi, toog nanu ci kalaas bi di jàng.Oto bu xonq taxaw na sunu wetu ekool.Genn góor wàcce na ci oto bi.Mu ngi takk lunet yu ñuul.Mu ngi téye saag bu mag. Kilifa gi dem na seeti direktëer. Toog nañu ñoom ñaar waxtaan ab diiir.Sunu madam waaxu na jox loxo Espektëer bi.Bi nu sunu madam geestoo, ñépp jóg taxaw.Espektëer bi yékkati loxoom, nu toogaat.Mu dem toog ca gannaaw di nu saytu.Nu tàmbalee nafar li nu jàngoon lépp.Sunu madam dinu laaj, nuy tontu.Espektëer jóg na, ñëw ci sunu  madam.Ba mu yàgg, ñu ànd dem ca direktëer.Fànta ak Biraan am nañu ndamBu ekool tëjee, direktëer  dafay joxe neexal.Ñaari xale yi raw ci kalaas lañuy tànn.Fanweeri fan ci weeru sulet lañu ko def.Suba teel, xale yi ñëw, sañse ba jekk.Ñii sol yëre cosaan, ñee sol yëre yeneen                                            .Xale yi ànd ak seeni waajur.Muse ak madam yépp sañse nuróole ay waks.Ëtt bi set lool, xale yi bég.Xale yiy am neexal toog ci kanam.Ci seen ndeyjoor, kilifa yi toog fa.Xumb-xumb yi nekk ci seen càmmoñ. Waajur yi toog nañu ci gannaaw elew yi.Neexal yaa ngi tege  ci kanamu xale yiÑu ràññee ca téere njàng ak xayma.Amoon na itam ay kaye ak ay tablet. Bi fukki waxtu jotee, mbir mi tàmbali.Ñu jëkke ci kalaas bu ndaw bi.Fànta ak Biraan lañu jëkk a woo.Ñu dem ci kanam, ñépp di leen tàccu.Direktëer bi jël paket bu mag a mag.Mu nuyu Fànta, jox ko ko.Mu woo Biraan, jox ko beneen paket.Ñii di leen kameraa, ñee di leen foto. Seen moroom yépp di leen xool, naw leen.Sungeen dégloo tay jii nu laabiire gaa yu baax Yi naa ay wolof baaxul te rëy day sewal ku baax Ku rëy bay damoo néegub ndayam mbaa baayam bu baax Nu sew tey damoo seex bàmba ngir moo fi xotti  baax Te moo fiy wolof boo xam ne yaaram ya amti ko  Danuy feddaleetig cant ngir Bàmba moo nu may Nu jébbalu ànd ak moom nde kon leegi noo ngi moy Nde yéefër yi ak naaféq yaa ngii di moy di wéy Te noo ngii ci lislaam nun di waareek a saddi way Ba far noo ngi wax loo xam ne yaaram ya waxti ko  Te ag cant war nab jaam nde yàllaa ne "faskuroo" Te cant ay waral ndollan na ngeen mel ni ñuy gëroo Te muñ war na bépp ub jaam nde yàllaa ne "fasbiroo Te daw jëm ci yàllaa gën nde Yàllaa ne "infiroo" Ku daw sant muñ am lol sunuy nawle amti ko    Te wallaahi fas naa yéene man ŋoy ci Ahmadaa Donoy "xayru xalxil laahi ahnii Muhammadaa" Te doyloo ko wëllis ñépp tey xeeñtu lam ma daa Digal yalfandoo taalif yi tey tagg Ahmadaa Ku koy yoxomal nee leen ko man maa ngi jàpp ko  Te def werekaanam wow da may way di wer-weri Di booley tagg ak jooy mbër ma saa xol di war-wari Su may bëgg a miis ronqooñ ya far yol di car-cari Samag naw di dog saa fit wi jaaxaan di fér-féri Ma def waa ju wéet joo xam ne wéttal wa raw na ko  Waxal gaa yi may gotteek a suufeel ci ay taggam Ne leen "innakum humyun wa summum mahal bakam" Melow gumba saftil gaa yi njàccaar buleen gëlëm Te xélleer yi jébballeen Sëriñ Bàmba seen i tum Du moo gën palamtuy làmbtuy wéy ba teggi ko    Te waykat ba daa way Mustafaa matl a jomb a way Ku koy jomb a way buntam la ñuy tëj ba dóotu wéy Te man géej ga muy duusoo ca mahnaa ya laa ko fay Li ngeen diy wolof moo tee ma def koy araab yu rëy Te Bàmbay wolof sut bépp yaaram ba gétti ko  Bu yawmal xiyaamee bab araab puukarey waxam Da naa wax sëriñ tuubaa lu tax bab araab wedam Tërub wolof ak bob yaaram ak wax yi yépp a yam Lu jóg ngir rasuulal laahi baatin ba saf xorom Danaa xelli meew moo xam ne yaaram ya sowti ko  Xanaa yërmandee tax tay "luxay" wax yi tàggaloo Dugoon ak Rasuulal Laahi làmmiñ yi taqaloo Nde mbaaxam gi moo tax Alxuraan wàcc toggaloo Di yaaram, ya maamam yay xuraysin di càllaloo Lilee tax ba furxaan ngën gi yaaram ya wattu ko    Te làmmiñu Muusaa tax ba tawreetu saf xorom Te làmmiñu Iisaa tax ba injiilu dib cëram Sabuuraa taxoon Daawuuda làmmiñ wa mel ni lem Su daa jàng nit ñeek jinne yeek rab yi bokk gëm Ku xam lii ma wax doo suxlu waykat ba gotti ko  Dexug Kayre man laa naa ne ak Baabakar Sadeex Nde ñoo xuus ci géejug Bàmba bay xelli ndox mu neex Sëriñ bee di géej ug Yàlla nëxtil ba mel ni ñeex Sëriñ boo lëmbaajey bóoti biiram mu andi téex Sëriñ Bàmba moom saahir sa baatin ba yàqu ko  Du dóor ndaw du merloo mag manul gan tëley dëkkam Amul xaarma-yàlla ak nit du xas nit ci waa këram Defut xejj buy jël saahiram sànge baatinam Xañul nit mbirum biiram xañul nit mbirum kawam Mbirum saahiram ak baatinam darra yàqu ko    Rittax naa la paxtab Yàlla yaw waa ji may sewal Ndegam gis nga kem seex Bàmba miy tax ma dib géwal Ku sempal ba sellal nàttangook moom ba lëf desul Ci bokkam yi mbaa jàmbur yi mbaa gaa yi koy dikkal Ma jébbal ko saa mbir def muriitam te topp ko  Na kay jóg di mbër moo xam ne mbër yépp weg na ko Dëddug bàmba ga ak diineem ja bijjaaw ba yàqu ko Te diineem ja ak maandoom ga am-am ba dàqu ko Te xam-xam ba ak sellal ga sañ-sañ ba yàqu ko Boroom saahir ak baatin la moo tax nu topp ko  Lilee tax ma wuuteek gaa yu rëy yiiy sewal wolof Wolof yaa ngi semmal naar yi daa jàng bay waliif Sëriñ Bàmba moo gën naar ya jàngoon ba wann lef Ñu weex ñaa ngi koy raamal ñu ñuul ñaa ngi daw di jëf Sëriñ bee fi feeñal ceex gu gànnaar ga amti ko    Dugoon ak melow Seex Bàmba baaxug wolof du feeñ Nde moo mel melow yonnen ba waa Màkka daa ko jiiñ Muhammadu habdul laahi ngir aw banam la xeeñ Da daa làq ay daahif di fat lawbe yaak i seeñ Ku ñëw yóbb may goo xam ne seen maam ya amti ko  Adunyaa ngi mel new fel fi moom mbaate dëññu teeñ woroom ay tëndëñ xàmmeewu leen ak woroom i téeñ Lilee tax mu daa tuubloo dammeel ak maxaak i teeñ Ku mel nii ku am leek moom na leen wóor ne yaa ko tooñ Du tooñ nit te boo tooñee mu jéggal la tin la ko  Amul jàmbur ak mbokk ak mag ak ndaw ci aw meloom Wurus mbaate xaalis mbaa bëy ak xar nag ak galéem La daa buub di jox ñay laaj du kuy néggandeek a leem Fu waamew ngëneelam sébbi buñ sepplee nga luum Te loo laaj lu rëy rëy rëy mu fab loola jox la ko    Melow Bàmba wa ak xarbaax ya jaaxal na gaa yi biir Ba ñoñ kaw ña ak ñoñ suuf ña naa Yàlla yaa di buur Lilee tax wolof ya ak naar ya way-baax yi yépp buur Di xaadam yu ànd ak moom mu far soppi leen i buur Na leen wóor ne Bàmbaay waane kum sopp sopp ko  Gisal saahiras gaayam yi daa war ci naaru góor Mu teg cay wata ak luy naaw Suleymaan la am ci nguur Ñu naa déet mu jël waa Mbàkke def leen ñu diy lingeer Mu far xotti Mbàkkeek Daaru ay mbedd ñuy bëngéer Saxaar gaa ngi dem Tuubaa ku dawtil ba teggi ko  Kajoor ak Bawal Siin Saalum ak Fuuta ak Jolof Ña ngay wal-wali jëm Mbàkke jàppoo xëlëf-xëlëf Te ñoo yay ne Mbàkkee aaye buur Yàlla moo ko def Ku dof bay gannaawal Bàmba nee leen ko mooka dof Su tuubul ba dee dem naari jaanam ya màtt ko    Faral noppi yaw Muusaa ngir ag gumba ràññeewul Guddeek bëccëg ak leer ak lëndëm gët ya gimmiwul Borom xol bu gumbaa raw borom gët yu fettagul Yëral "hajji, laa tahmaaŋ" fa wuy xol bu mar-maral Maneeful a wommat kooka ngir tum ba yotti ko  Jullil nag ci yonnen ngën ci kuy doomi haasimi Te mooy baayi ibraahiima tey baayi xaasimi Te moo tax boroomam bind kuy doomi aadami Halayhi salaatul laahi ba kun bi xaatami Mahal aali wal ashaabi yaaram ya wax na ko Assalaamu alaykum mbokku juliit yiBismillaahi Raxmaani RaxiimAllaahumma salli alaa Sayidinaa wa Mawlaanaa Muxammadin wa alaa aalihii wa saxbihii wa sallama tasliiman wa man tabi’ahum bi ixsaanin ilaa yawmi diin.Téere bii li ko sabab mooy fas yéene barkeelu ci tool bi kenn dul bay ba jeexal ko, booy wàcc keneen di dikk wéyal ligéey bi, tool boo bu mooy Lis-laam. Tay jii la tool bi gën a soxla ay boroom xam-xam yu takkaayu ba dëgër, làmboo pas-pas bu dëppook Sunna Yonent bi Sallalaahu alayhi Wa Sallam, tay tam la tool bi gën a  yaatu, ci la jamono gën a nekk ci ag mujjam, nga xam ni topp sa bakkan ak jaamoo sa Boroom ni nga ko gërëmee yaatu na lool. Saa su ne yaa ngi gis ay jumtukaay yu yees ak i jëfandikukaay yoo xam ni jullit bu far-luwul dëgg di na la sank jëmee la ci nga xemmeem léen fàtte la taxoon sunu Boroom wàccee la ci kaw suuf sii di ab jaaruwaay ci kenn ku ne ci nun, kër ga dëgg mooy allaaxira. Sunu Boroom mi ngi wax ak nun ci alquraan ni wamaa xalaqtul jinna wal insa ilaa liyaxbuduunii, Bu nu bindee jaamoo tax, su ko defee jaamu gi da fay tege ci xam-xam lu ko moy du ko nangu te jaamu gu sunu Boroom nanguwul du ag jaamu, liy sabab mu nangul la ko mooy nga fexe mu dëppook ni mu la ko santee, loo lu Yonent bi SaWS moo nu ko jàngal ci Sunna moo tax Sëriñ Tuu-baa radiyallaahu anhu wax na ni rajaa’u jannatin bilaa taa’aati bi sunnatil maaxii xuruurun yaati, yaakaar àjjana ci lu dul toppee Yàlla ci Sunna Yonent bi SaWS woreel la.fiq mooy àtte jëfu jullit, am na ñu koy woo wee Sariyaa nga xam ni boo toppee cosaanal baat bi di na la tektal ag dégg walla ñaw ci xam-xam, ci tënk xam-xamu fiq mooy yoon wi ab jullit war a awale jëfam ngir mu dëppook Sunna.Moo tax ab jullit fàwwu mu tënku ci ab mazhab mooy ab ngér, di ngay dégg ngéru Maalik, ngéru abu Xaniifa, ngéru Imaamu chaafii, ngéru Imaam Xanbal… am na yeneen waaye yii da ñu cee gën a ràññeeku, nun fiq bi nu indi ci téere bii yépp noo ngi ko tektaloo ci bu imaam Maalik radiyallaahu anhu mi ganee woon jamono Medin, bokk na ci ñi sunu Boroom defal ag xam akug ràññee ci xadiisu Yonent bi SaWS. Téere yi ñuy faral di tektaloo ci ngéru imaam Maalik mooy Al Muwatta mooy téere bi ñu njëkk a taalif ci xadiis ak fiq ñeel lislaam ak Mudaawana nga  xam ne àttey Imaam Maalik la ñu ciy siiwël, ki ko dajale mooy ab ndongoom bu ñuy wax Sahnun Ibn Sa’iid.Lu jëm ci mbiru farata yi ak sunna yi ak wàllu iimaan, islaam ak ixsaan, Tazawudu sixaar bu Seexul Xadiim (ra) la nu léen ciy indil ci ni ko Sëriñ allaaji Mbàkke ibn Sëriñ Mustafaa absa tënkee, am na yit ci biir téere bi lu bàyyee-koo ci Jawharu Nafiis ak Majmahu Nuurayni, ba tay am na ci lu nu jëlee ci Risaala, Laxdariyu, Ibn Achiir ak Qurratul Ayni bu Sëriñ Su’aybu Mbàkke.Ngir lu gën a wéral jàngale yi nu léen indil ci téere bi, mbooleem àtte yi nu jukkee ci téere yi nu lim sank noo ngi ko toppee ci ay firi Sëriñ abdu raxmaan Mbàkke ibn Sëriñ abdu Xudoos, boroom xam-xam bu laabir te woyof, am na ci tam loo xam ni ci ay firi Sëriñ Xaadim Mbay la nu ko toppee, moom it muy ku rafet xam-xam te amug dégg.Noo ngi sant sunu Boroom ci tawféex gi mu nu defal ba nu doon ay jullit, di ko ñaan mu kàttanal nu ba nu mottali téere bi te lépp dëppook ngërëmam te bu nu ci gis sunu bopp benn yoon.wuuteg li ñu sib ci sariyaa ak li ñu sib ci ngér : makruuh shar’ii ak makruuh irshaadii mazhabiiBoroom xam-xam bu ñuy wax Muxammad ibnal Busir nee na bépp jullit bu bëgg a topp diine war na xam li ñu sib ci wàllu Sariyaa ak li ñu sib ci wàllu ngér nga xam ne boo ko waccee du la jural genn tagg wala ngëneel te nekkul loo xam ne def ga daa bon, masalan ubbikoo Bismillaahi ci julli booy jàng faatixa. ci ngéru Imaam Maalik sib na ñu ubbikoo ko ci jullig farata, naka noo nu wax assalaamu alaykum wa raxmatulaa ci ndeyjoor ak ci càmmooñ ci sëlmël, farata la ci ngéru imaam Xanbal waaye kiy topp ngéru imaam Maalik buy julli moom kepp walla muy ilimaan benn yoon la koy wax ca kaw ca ndeyjooram, terewul mën na wax assalaamu alaykum ci ndeyjooram ak ci càmmooñam ndax ñaar i àtte yi xadiis wéral na ne Yonent bi SaWS def na léen. Naka noo nu sadl nga xam ne mooy yoor say loxo, bu dee xabd nga xam ne mooy aj say loxo dajale léen ci sa dënn sib na ñu ci kiy topp ngéru imaam Maalik mu def ko ci jullig farata. Lenn ciy Boroom i xam xam wax na ñu ne bu dee maalikii bi da fay ragal ay woroo, sopp na ñu ci moom mu def ko su yaakaaree ne jëfandikoo gi di na dajale xol yi.Li ñu sib ci Sariyaa moom moytu ga di na jur ag pay te def ga du bàkkaar, da ñu koo sib rekk cig dëppoo.Xàmmee ñaar yii lu am solo la ngir jullit bañ a sànni loo xam ne wér na ne  Sunna la ci boole gu mu ko boole ci ñaareelu xaaj bi.Cosaanu Fiq AlquraanSunu Boroom wax na ci alquraan ne nit ñi ak jinne yi bu ñu dajewoon te mankoo ngir ñu indi lu mel ni alquraan du ñu ko mën doonte da ñuy di-mbëlante.alquraan kàddu sunu Boroom la gu mu waxyu Yonent bi SaWS jaaree ko ci Sayidunaa Jibriil, darra soppeeku wu ci, kenn yokku ci darra kenn wàññi wu ci darra ba mu wàccee ba tay jii, karaama la  guy sax dàkk ci wax ju rafet ak xam xam. alquraan ñépp lay waxal ci jamono ju ne.Wax na ci sunu Boroom, ci luy tax nu xam ci Moom darra, làmboo na ay ndigël, ay tere ak i taarix yuy jàngal jullit ak di ko yee ci ni mu war a dundee ci kaw suuf, li mu fi war a def ak li mu war a jomb. Làmboo itam moom alquraan ay mbóot yu yaatoo yaatu yuy junj wàllu baatin nga xam ne mbiru xol la.Dajale gi mi ngi amee ci jamonoy xilaafag Sayidunaa Usmaan.aaya bu ci ne am na xew-xew yu ko taxoon a dikk nga xam ne moom la nu duppee sababu nuzuul (li sabab wàcc gi), xam léen di na la jàppandalal nga gën a xam alquraan.Boroom xam xam yi tënk na ñu aaya yi wàcc ci alquraan ci ñaar i xaaj :aaya yi wàcc Màkka : mooy aaya yi nga xam ne da ñu wàcc Màkka njëkk gàddaay gi, bokk na ci seen jubluwaay mooy xamal jullit bi Boroomam bëg-glóo léen ko te bañ koo bokkaaleek darra. aaya la yuy wax ci wàllu ngëm, pas-pas, sàkkug mbindéef yi ak kennug Yàlla.aaya yi wàcc Medin : mooy aaya yi wàcc ginnaaw gàddaay gi, di na ñuy jàngal jullit yi ponk i ngëm ak nees di jaamoo Yàlla, di wax ci wàllu doxalin ci réewu jullit, di soññe ci woo nit ñi jëmee léen ci seen Boroom, jàngale itam teggin yi ab jullit war a doxee ci jënd ak jaay ak ci wàllu jëflante.Suko defee ci wàllu taxawaay bi aaya yi am, mënees na nu seetluNasiix ak Mansuux mooy aaya bu ñu folli ak bi ko folli. am na ay aaya yu nekk ci alquraan te li ko waral mooy jamono ji muy wàcc jàngale gi foo fu la tol-loon waaye jëfandikoo gi wéy na ci wàllu àtte ci diine. Naka noo nu am nay aaya yu sunu Boroom yenkewaloon Yonent bi SaWS, saxaaba yi jàng ko di ko jëfee gin-naaw bi sunu Boroom folli ko waaye mënees na ñu koy jëfandikoo ci wàllu àtte. Misaal ci wàllu aaya bu folleeku ak bi ko folli : (coran, , ) ginnaaw bi aaya bi wàccee am nay saxaaba yu bàyyi naanum sàngara am ñoo xam ne da ñoo wàññi. Ginnaaw ga la aaya dikkaat ñaaxe ci ñàkk a jëfandikoo sàngara, digël jullit yi ñu bañ a jege julli te fekk ñu màndi, te njëkk ak wàccam, tere goo gu nekkuloon lu bér te leer ci wàllu sàngara : (coran, , )Ginnaaw bi, bi nga xamee ne ngëm gi gën naa dëgër ci xol yi, ci la aaya wàcc tere tere gu dog naanum sàngara ak i po folliwaale aaya bu njëkk bi : (coran , -)Muxkam ak Mutasaabih : am nay aaya yu leer te bér ak yoo xam ne dégg gi di na aajewoo ndimbëlu sunu Boroom lu mel ni : mooy aaya yi lënt làmboo ay déggin yu wuute.Li ci mat a leeral mooy ku ci dajeek aaya bu xaw a jéggët, xam ga delloo ko ci sunu Boroom bi ko wàccee, terewul dees na gëm aaya bi te bañ a jéem a xóotal ak di ko sàkkoo firi ba mu nuy tàbbal ci njuumte. Sunu Boroom wax na ci alquraan ci wàllu aaya yu lënt yi : aaya alquraan yi ñi ko war a firi ñooy ñi nekk kàngam ci wàll wi, xam li sabab seenug wàcc te am xam-xam akug ràññee ci saayir ak ci baatin.xadiisXadiis mooy jàngale jëf walla kàddu Yonent bi SaWS walla lu ñu wax walla ñu jëf ko ci kanamam te dàqu ko. Mbooleem xadiis yi nga xam ne tukkee na ci Yonent bi SaWS mooy sunnaam. Seenug dajale ci mbind ñi ngi ko def ginnaaw bi Yonent bi SaWS nelawee niki alquraan, saxaaba yi da ñu ko daan mokkal di ko jottalante ci làmmiñ ak nopp, wax na ñu ci yenn nettali yi ngir ragal ag jaawale ci diggënte alquraan ak xadiis, Yonent bi SaWS da fa terewoon ci njël-béenu woote gi ñuy bind xadiis yi tay bind alquraan ji kepp, ginnaaw ga la ko soog a digle, fekk saxaaba yi gën na ñoo amug ràññee ci ñoom ñaar.Moo tax téere yi njëkk a dajale ay xadiis mi ngi amee ci jamonoy Umar ibn abdal aziiz, ci la ñu tànnee xadiis yi am delluwaay bu wér ci Yonent bi alayhi salaam ngir mën léen a yaatal ci xeet wi. Duppee léen ay Musnad, yokk ci turu saxaaba bi jottali xadiis bi : Musnad abubakr, Musnad abu Hurayra…abu Hurayra wax na ñu ne li mu dajale ciy xadiis ëpp na fukk i junni Yal na nu ko sunu Boroom fayal. Moom mooy ki ëpp lu mu jottali ciy xadiis ci saxaaba yi, ab taalibeem bu ñuy wax Hammam Ibn Munabih siiwël na ci yu bari dajale léen ci ab téere bu mu duppee Sahifat Hammam. Al Muwatta bu imaam Maalik mooy ñaareelu téere bi làmboo ay xadiis ginnaaw téereb Hammam bi. am na itam Al Musnad bu imaam Xanbal làm-boo na ay xadiis yu bari te da fay ber saxaaba bu ne ak xadiis ya mu indi.am na ñaar i téere yu Sunniyu yi fonk lool mooy Saxiixu Buxaari ak bu Muslim nga xam ne doo ci fekk lu dul ay xadiis yu wér.Buxaari wax na ñu ne déggoon na lu mat   xadiis, wattu lu mat   xadiis, Saxiixam bi boo waññiwul xadiis yiy dellusi, am na lu mat   xadiis, loo lu doy na tektal ne ci ag tànn gu kawe la dajalee xadiis yi ci ne.Su ko defee ngir mën a jàngat tolluwaayu wérug ab xadiis dees na bàyyi xel ñaar i mbir :Isnad gi (càllalag jottalikatu xadiis bi) : gëstu ko di na ñu may ñu mën a xam ci xadiis darra ndax wér na am déet, ci xam gi ngay xam seen i pas-pas ak seenug dëggu, su amee genn lënt ci càllala gi dàqeef ko, mel ni nga gis ñu ne diw jëlee na ci diw mu jëlee ci Yonent bi SaWS te fekk ñoom ñaar fekkante wu ñu jamono.Matn gi (kàddu gi ci boppam) : Dees na ràññetle Xadiisul Qudsi nga xam ne sunu Boroom moo ko yenkewal Yonent bi SaWS ci lu amul benn jaaruwaay ag Xadiis Nabawii miy jàngale ay kàddu, jëf ak yu ñu def ci kanamam te dàqu ko.Moo tax séddëleef na xadiis yi ci wàllu maanaa ci :Saxiix (wér) : xadiis wu jub, am càllala gu amul genn lënt te ci ñi mu jaar ñépp nekk boroom pas-pas yu wér.Xasan (rafet) : Jaaruwaay gi dese naa leer ni xadiisu saxiix yi wéree waaye maanaa mi mu ëmb dëppoo na ak jàngale Yonent bi SaWS, ñi ko jottali tam nekk ñuñ xam te leer.Da’iif (lompoñ) : Mooy xadiis yi nga xam ne jaaruwaay wi mënees na ñu cee sikk sàkka, maanaa mi mu ëmb itam lënt lool moo tax xadiis yu bari yi ñuy dàq fii la ñuy dugg.Su ko defee xadiis saxiix ak yu xasan kepp la ñuy jëfandikoo ci wàllu àtte ak yoonal ci ngér yi.TawasulDi na am solo lool nu indi lay yiy saxal tawasul nga xam ne mooy jokk sa ñaan gi ngay ñaan sa Boroom ginnaaw bu mu la leeree ne Moom kepp mooy maye, ci darajay Yonent bi SaWS walla kenn ci mag ñu baax ñi. alquraan, Xa- diis, ba ci dundu ñenn ci ay saxaaba saxal na ne lu wér te mat di jëfandikoo la doonte am nay jullit yu koy dàq di wax ag ñàkk a wéram ci diine.Ay aaya yu bari ak i xadiis wéral na ñu ko .Ñaan Yàlla ci darajay Yonent bi SaWS walla ngay sàkku barke ci moom (Ta-baruk) lu am solo la te mat di def ndax di na tax nga gën di jege sa Boroom, di na maye ngërëmam it, du lu xaraam walla ag bokkaale ni ko ñenn ñi njortee. Yàlla sunu Boroom mi ngi wax ci alquraan, yahuud yi da ñu daan xeex ak ñenn ci arab yi rawati na ñi dëkkoon Ye-men (aws ak Xasraj) njëkk lislaam, ñoom yahuud yi da ñu daan ñaan Yàlla ci darajay seen Yonent yi fi jiitu Seydinaa Muxammad SaWS ngir mën a daan. Su ko defee ginnaaw bi sunu Boroom yónnee Yonent bi SaWS ñu weddi ndax ag ñàkk a nekkam yahuud ni ñoom, ci aaya bii sunu Boroom weddi ga lay ŋàññ waaye du tawasul gi. Li ci gën a mat a leeral mooy yaw miy ñaan leer na la ne du ci ki ngay def tawasul moo lay may, Sunu Boroom mooy nangu ñaan te gin-naaw bi waay ji di dund ak lu mu baax-baax doo ko tàllal say loxo ne ko defal, da ngeen daan ànd tàllal seen i loxo Boroom Kun, kon doo nég ba mu génn àdduna nga di ko ñaan ginnaaw bi muy dund sax defoo ko.Umar ibnul Xattaab nettali na ne Yonent bi SaWS nee na bi sunu Maam aadama juumee moy Boroomam da fa wax sunu Boroom ne ko maa ngi lay jéggalu ci darajay Seydinaa Muxammad SaWS, sunu Boroom ne ko noo xa-mee Muxammad, aadama ne ko bi nga ma sàkkee, bi ma yëkëtee sama bopp da maa gis ñu bind ci sa gàngunaay gi Laailaaha ilalah Muxammadu rasuulu-laahi ma xam ne ki nga jël aw turam dendale ko ak sa bos mënul a nekk ku dul ki gën ci mbindéef yi.Lu saxaaba yi daan jëfandikoo la, ci jenn jamono ju maral amee ngir ag ñàkk a taw, Bilaal da fa dem ci fi ñu deñc Yonent bi SaWS ngir ñaan Yàlla jokku ci darajaam, wax na ñu ne ginnaaw ba daa gént Yonent bi SaWS mu ne ko nuyyul ma Umar ne ko di ngeen am li ngeen bëgg insaa allaa. am na bis itam ci jamonoy maral Sayidunaa Umar ñaan sunu Boroom mu wàccee ndoxam ci darajay abbaas baaytaxu Yonent bi SaWS, sunu Boroom may léen taw mu bari. Imaamu chaafii daan na wax ne bu amee soxla da fay julli ñaar i ràkkaa siyaareji bàmmeelu abuu Xaniifa ñaan fa soxlaam te nee na balaa yàgg mu faju.Buxaari mi ngi nettali ci saxiixam ñett i nit yu ab doj tëjoon ci ab xunt, ñu ñaan Yàlla jokk ko ci seen jëf yu ñu njoort ne sell na, Yàlla nangu seen ñaan. Moo tax muy Xanbal, Maalik, chaafii ak abuu xaniifa ñoom ñépp saxal na ñu wérug tawasul.Ku yàgg a yër mbindum Sëriñ Tuubaa radiyallaahu anhu tam di nga ko ciy gis bu baax ndax lu muy jëfëndikoo la ci xasiida yu bari.NdogalSëriñ Tuubaa qaada lahuu Laahu maaxtaara lahuu mi ngi nuy jàngal ca Majmahu Nuurayni ne gëm ndogal ñett i xaaj la, bu njëkk bi mooy nga gëm ne lu am ak fu mu amee Yàlla xam na ko te moom la neex mu am wuuteek «Alxadariyatu» ñi nga xam ne da ñuy wax ne ndogal yi ginnaaw bi mu amee la ko sunu Boroom doog a xamee noo nu, ñoo ñu ay yéefér yu wér la ñu ñoo ñu sax laataa Imaam chaafii di génn àdduna jeex na ñu tàkk lu mat juróom ñaar fukk i Yonent rëbb na ñu léen, Yonent bi salalaahu ta’alaa alayhi bi aalihii wa saxbihii wa salama nee na bu ñu tawatee bu léen léen seeti, bu ñu faatoo bu léen fa teew. ñaareel bi mooy nga gëm bu wér ne Sunu Boroom moo bind nit ñi ak seen i jëf wuuteek «Muhtazila» yiy wax ne Sunu Boroom moo bind jaam bi waaye jaam bi mooy bind jëf i boppam, ñoo ñu seenug kéefér am nag wuute waaye alquraan weddi na léen ci ay barab yu bari mel ne «wallaahu xalaqakum wa maa tahmaluun» (Yàlla moo léen bind, bind seen i jëf) ak “wallaahu xalaqa kulu chay’in” (Yàllaa bind lépp) ak ci yeneen i barab. Ñetteel bi mooy nga gëm ne yiw ak ay ñaar i mbindéefu sunu Boroom la ñu wuuteek «Almaanawiyatu» ñi topp Maaniyu fenkat boo bu di wax ne lëndëm moo bind ay, alquraan weddi na ko bi mu nee «wa ja’ala zulumaat wa nuur» (Moo def lëndëm ak leer). Su ko defee Sëriñ bi teg ci ne ñett yoo yu ku ko gëmee noo nu ab jullit la ku ko gëmeewul noo nu ab yéefér la.Su ko defee lu jëm ci wàllu gën a yaatal ci mbiru jàngale àtte yi aju ci ii-maan islaam ak ixsaan da nu léen di indil Tazawudu Sixaar bu Seexul Xadiim ci tënk wi ci Sëriñ alaaji Mbàkke ibn Sëriñ Mustafaa absa def tàmbalee  ko ci muqadama gi. Tënku Tazawudu sixaarSëriñ bi qaada lahuu Laahu maaxtaara lahuu day dénkaane fii ag njub te mooy tàmbalee  ci jàng ginnaaw boo mokkalee alquraan di ko jàng ak di moytu jotaay yi ñuy jëwee walla ñu fay wax lu mën a jëmee ab taalibe ci lu dul lu baax tey toog ak koo xam ne waxtu wu ne day jaamu Yàlla di digle lu baax di tere lu bon, képp ku gaaw cig ndawam aw ci yoon woo wu, bu doonee mag di na  noppalu lool waaye ñépp amu ñu tawféexu defee ko noo nu, ku amul tawféexu loo lu yitam bu tuubee dellu ci Yàlla sunu Boroom bu wér di dundal ay waxtoom bàyyi lépp la mu daan def mën naa dem ba am ag mat, am la mu bëgg lépp. Sëriñ bi nee na laabire gii su ngeen ko jëfee di ngeen am sa’aadatu daarayni.xaaj i DiineSëriñ bi qaada lahuu Laahu maaxtaara lahuu nee na diine ñett i xaaj la, iimaan, islaam ak ixsaan, iimaan mooy nga gëm Yàlla ak téeréem yi yépp ak yonentam yi yépp ak malaakaam yi ak ndogalam yi ak bis peñc.Gëm yàllaSëriñ bi qaada lahuu Laahu maaxtaara lahuu nee na ni ngeen di gëmee sunu Boroom mooy gëm ne am na te moo fi jiitu lépp te du fi jóg te nuróowul ak menn mbindéef te ku doylu la ci boppam, aajowoowul jëm ci kenn te kenn ku ne ak lenn lu ne aajewoo na jëm ci Moom te it Kenn la ku amul kenn ku ko ñaareel ci jëmmam walla jëfam wallay waxam walla wenn meloom, ku am kàttan la koo xam ne balaa darraa xew da koy bëgg te na mu ko bëggee lay amee, ku am xam-xam la kog réeréewul darra, mbooleem li nu nekkee ak li nuy bëgg a nekkee darra umpu ko ci, day dund, day dégg lu kawe ak lu suufe, di gis lu nëbbu ak lu feeñ, di wax.Sëriñ bi qaada lahuu Laahu maaxtaara lahuu nee na li jomb ci sunu Boroom te mooy li mënul a am moo di ag ñàkk, ñu naan Yàlla am na te amul ak sosu nga xam ne mos naa ñàkk ginnaaw bi mu am walla darra am te neexu ko walla ameewul na mu ko bëggee walla muy tëx walla mu tëlee wax walla mu ñàkk a xam walla mu gumbë walla mu réerée darra walla muy faatu, li nga xam ne mën naa am ci Moom mën a ñàkk mooy def ak dindi, mbooleem li ngay gis walla mu toq ci sam xel daa dagan ci sa Boroom, bu ko neexee amal ko bu ko neexee ñàkkal ko, bu loo lu jàllee nga xam ne tektalu ñaar fukk i melo yii ma nga ca Mawaahibul Quduus bi Sëriñ bi woy loo lu moo tax indiwaatuko fii.Gëm Malaaka yiSëriñ bi nee na ni ñuy gëmee malaaka yi mooy ñu gëm ne am na ñu, sunu Boroom moo léen bind ci leer kese, ba tax du ñu moy Yàlla, du ñu lekk, du ñu naan, du ñu xayta, du ñu tuur ndox, waxtu wu ne da ñuy sàbbaal sunu Boroom.Gëm téere yiSëriñ bi qaada lahuu Laahu maaxtaara lahuu nee na ni ngay gëmee téere  yi mooy nga gëm ne sunu Boroom moo léen wàccee, mbooleen li ci nekk lu wér la te xam ne mat na ñu téeméer i téere ak ñent, Sayidunaa aadama fukk i téere ñoo wàcc ci moom ndax ñoom da ñu daan guddu fan, Sayidunaa Siisa doomam juróom fukk i téere ñoo wàcc ci moom, Sayidunaa idriis fanweer i téere ñoo wàcc ci moom, Sayidunaa ibraahiim miy xaritub Yàlla fukk i téere ñoo wàcc ci moom, Sayidunaa Muusaa Tawreet moo wàcc ci moom, Sayi-dunaa iisaa Injiil moo wàcc ci moom, Sayidunaa Daawuud Zabuur moo wàcc ci moom, Sayidunaa Muxammad Alquraan moo wàcc ci moom alayhimu sa-laatu wa salaam.Gëm Yonent yiSëriñ bi qaada lahuu Laahu maaxtaara lahuu nee na ni ñuy gëmee Yonent yi alayhimu salaatu wa salaam mooy nga gëm ne Yàlla moo léen yónni, gëm itam li ñu indaale mu jóge ci sunu Boroom, gëm itam ne ab Yonent du fen, du wor, du ñàkk a wax li ñu ko yónni, lu mu wax dëgg la, du def lenn lu xaraam walla lu ñu sib, lu mu metti-metti tam li ñu léen yónni di na ñu ko wax, lépp loo xam ne bu léen dalee du ñu léen daw walla ñu léen di xeeb mën na léen a dal, di na ñu jaay, di jënd, di takk soxna. Li nga xam ne mooy xamle dëg-galug Yonent yi mooy kéemaan yi sunu Boroom feeñal ci ñoom muy taxaw taxawaayu kii lumu wax maa ko ko waxloo, limub ñi Yàlla yónni mat na ñu ñett i téeméer ak fukk ak ñett boo ci boolee ñi Yàlla soloo maanaam xamal léen xam-xamu Yonent te yónni wu léen di na ñu mat téeméer i junni ak ñaar fukk i junni ak ñent i junni.Gëm bis peñcSëriñ bi qaada lahuu Laahu maaxtaara lahuu nee na ni ñuy gëmee bis peñc mooy nga gëm ne bis la buy ñëw ci lu dul sikk, mbooleem la ñu wax ne di na fa am yitam nga gëm ko mel ne dekki gi ñuy dekki ak natt ga ñuy natt sunuy jëf ak déegub Yonent bi salalaahu taalaa alayhi bi aalihii wa saxbihii wa sala-ma, ku ca naan doo tu mar ak siraat di ab yoon bu tege ci kaw sawara ñu koy jéggee keem sunuy jëf yu baax, am na ñu fay gaaw ba mel ni ag melax, am na ñu fay am ay at, war na yitam ñu gëm rammug Yonent bi salalaahu taalaa alayhu bi aalihii wa saxbihii wa salama day rammu ñépp ëllëg loo lu mooy ñaan gi muy ñaan Boroomam mu àtte jaam yi, naka noo nu xisaab war na ñu koo gëm, ab jaam lu mu def lu mu tuut-tuut ba toll ni xollitu tàndarma wala mu gën koo tuut Boroomam di na ko ko won fay ko ko, su ko defee ñu xam ne daa am ñaar i bis peñc, bu ndaw ak bu mag, fi mu ne kuy waaj a faatu mi ngi dégmël bis peñc bu ndaw bi, foo fee la ñu koy laajee ndax gëm na Yàlla walla  déet, foo fee la ñu koy tàmbalee mbugël, foo fee la ñu koy tàmbalee xéewale bu dee ku jëm àjjana, saa su ñépp dekkee bis peñc bu mag bi daa di taxaw, foo fee la ñuy tàbbee sawara walla àjjana.Gëm NdogalSëriñ bi qaada lahuu Laahu maaxtaara lahuu nee na ni ñuy gëmee ndogal mooy gëm ne lu am Yàllaa ko dogal moo xam lu baax la ci yaw walla leneen, moo xam lu neex la walla leneen, darra mënul a am ci lu dul nammeelu sunu Boroom mooy dogal lépp, ba ci aw xob sax du wadd fi suuf te sunu Boroom xamu ko te fekk mu bëgg ag waddam fi suuf, sàkkaa leneen. Menn mbindéef mënul a amal darra. Ndogal i sunu Boroom yi ñaare day fekk ku sunu Boroom bëgg mu koy indil li mu bëgg ci lu dul benn nëx-nëx, safaanub ku mu ko bëg-galul wal’iyaazu billah.IslaamSëriñ bi qaada lahuu Laahu maaxtaara lahuu nee na lislaam mooy juróom yii, tudd Yàlla te mooy wax Laailaaha ilalah Muxammadun rasuulullaahi sa-lalaahu ta’alaa alayhi bi aalihii wa saxbihii wa salama ak julli ak woor ak natt asaka ak aj Màkka, Sëriñ bi nee na mbooleem lu nit di wax baat boo bu moo ci gën, ku ko taqoo te di ko teewlu di nga am tuyaaba ju rëy te doo am benn nëx-nëx.Julli juróomSëriñ bi qaada lahuu Laahu maaxtaara lahuu nee na julliy juróom farata la ñu, sax na ñu ci tuddug alquraan ak ci sunnas Yonent bi salalaahu ta’alaa alayhi bi aalihii wa saxbihii wa salama, fóore yépp dëppoo ci, ku ko bàyyi ngir weddi ne sunu Boroom farataalu ko da ñuy jàpp ne daa murtad, daa génn ci diine, da ñu koy tuub loo ñett i fan bu tuubul ñu ray ko, bu ñu ko rayee du ñu ko sang, duñu ko sàng, du ñu ko jullee, du ñu ko suul ca armeelu jullit ña, alalam du ñu ko donnu ci soxlay jullit ñi la ñu koy jëmële.Sëriñ bi qaada lahuu Laahu maaxtaara lahuu nee na ku nangu warug julli ba noppi du julli te amul benn ngant, da ñu koy xaar ba waxtu wa sës ca ba mu ko waxee, bu julliwul ba waxtuw daruurii ja des benn ràkkaa boo xam ne faatixa sax du ko ca mën a jàng, bu  julliwul yoon ray ko te bu dee réccu naan bàyyi léen ma di naa julli, kenn du ko bàyyi, di na ñu ko sang, sàng ko, jullee ko waaye ku siiwee mbaax du ko jullee, bàmmeelam itam du ñu ko maasale, dañu koy yëkëti.Laab Sëriñ bi qaada lahuu Laahu maaxtaara lahuu nee na laab sax na ci alqu-raan ak sunna, mbooleem boroom xam-xam yi maase ci, ku ko bàyyi ci lu dul ngànt da ñu koy ray rayug gétën ndax julli mënul a am te laab jiitu wu ko.Sëriñ bi qaada lahuu Laahu maaxtaara lahu nee na Imaam awfii radiya-laahu ta’alaa anhu nee na ku julli na mu war a jullee te xamul farata yi, xamul sunna yi, xamul àtte yi ag julleem du baax, naka noo nu ku jàpp walla mu sangu farata walla mu aj walla mu joxe asaka walla mu def leneen, moy na Yàlla, moy na Yonent bi salalaahu ta’alaa alayhi bi aalihii wa saxbihii wa sa-lama waaye li gën a wér mooy képp koo xam ne jàpp na walla mu julli walla mu sangu farata walla mu def leneen te ba mu koy def am na yéeney def li ko Yàlla digël, jëfam baax na moo xam julli la walla koor walla jàpp walla leneen, moyul Yàlla moyul Yonent bi salalaahu ta’alaa alayhi bi aalihii wa saxbihii wa salama, teewul nag mu xaraam ci mukkalaf mu ne muy def darra te xamul la ca Yàlla àtte, loo loo tax ku xamul laajul tooñ na boppam, alag na boppam. ci biir loo lu Sëriñ bi jàll na wax la melow njàpp ak melow sangu farata ak melow julli, ne la melow julli mooy rukkoo yi ak sujjood yi lépp mat nga xam ne fu ñu war a toog ak fu ñu war a dal fu ne toog nga fa, dal nga fa, tari nga itam li nga war a tari lépp.Melow jàpp mooy nga raxas say loxo ba ci say tikkujara ñett i yoon, galaxn-diku, saraxndiku ñett i yoon, fiiru noo nu, raxas sa kanam ñett i yoon, raxas say loxo ba ci say coñc ñett i yoon, bu ci ne ndeyjoor mooy jiitu, masaa sa bopp, delloowaat masaa ba, masaa say nopp, raxas say tank.Melow sangu farata mooy nga wut ndox mu laab, toog ci barab bu laab jublu penku, raxas say loxo ba ci say tikku-jara ñett i yoon, raxas li la taq ci sobe lépp, foo fee nak ngay yéenee sangu ga, daa di jàpp njàppum benn-benn te mooy cër bu ne nga raxas ko benn yoon, xaliil sa karaw i bopp ba mu gën a set, nga selandi ko ñett i yoon, daa di dëngal sa noppu ndeyjoor ak bob càm-mooñ bu ci ne nga raxas ko ba mu set, daa di raxas sa doq ak li ko wër, daa di tàmbalee ca coñcal ndeyjoor raxas mu wuti wóom ba, bu càmmooñ noo nu, daa di tàmbalee ca wóomub ndeyjoor raxas mu wuti dojar ba, bu càmmooñ noo nu, daa di raxas sa ginnaaw, daa di raxas sab dënn, daa di raxas sa biir.Sëriñ bi nee na faratay julli fukk ak juróom la ñu :Yéene mooy fas julli gi ci sa xol bañ koo tuddKàbbar bi ngay njëkk a kàbbarJàng faatixa ci ràkkaa bu ne boo dee imaam walla kenn kuy julli Taxaw ngir kàbbaru armal bi te mooy bu njëkk biTaxaw ngir jàng faatixarukkoo ba sa bopp tolloo ak sa ndigg nga tàllal say bëtu wóomSiggi ci rukkooSujjóodSiggi ci sujjóodYéenee roy imaam boo dee ku ñuy jiiteToftale julli gi ni ñu ko xameeDal mooy boo rukkoo wala nga sujjood walla nga def leneen nga ne fa tekkYemoo te mooy boo siggee sa cër yépp dellu fa ñu nekkoonSëlmël te mooy  wax assalaamu alaykumToog gi ngay toog di ko waxSunnay julli fukk ak juróom ñent la ñu :Liqaam, doo ci taxaw xanaa sa baat jeex nga jëlaat kàttanSaar wi nga teg ci faatixaTaxaw gi ngay taxaw di ko jàngBéral te mooy wax ca kaw ci suba, timis ak geeYelu te mooy wax ci suuf ci tisbaar ak tàkkusaanKàbbar bu dul bu njëkk biTaaya ju njëkkTaaya ju mujj Taaya : attaxiyaatu lilaahi, azaakiyaatu lilaahi attayibaatu salawaatu lilaahi, assalaamu alayka ayuha nabiyu wa raxmatulaahi ta’alaa wa ba-rakaatuhuu, assalaamu alaynaa wa alaa ibaadilaahi saalixiin, achhadu an laailaaha ilalah waxdahuu laa chariika lahuu wa achhadu ana Muxamma-dan abduhuu wa rasuuluhuuJotaayu taaya ju njëkk Jotaayu taaya ju mujj Julli ci Yonent bi salalaahu ta’alaa alayhi bi aalihii wa saxbihii wa salama ci ginnaw taaya ju mujj ji te mooy wax lii : Allaahuma salli alaa sayidinaa Muxammadin wa alaa aali sayidinaa Muxammadin kamaa salayta alaa sayidinaa Ibraahiim wa alaa aali sayidinaa Ibraahiim wa baarik alaa sayi-dinaa Muxammadin wa alaa aali sayidinaa Muxammadin kamaa baarakta alaa sayidinaa Ibraahiim wa alaa aali sayidinaa Ibraahiim fil aalamiina ina-ka Xamiidun MajiidunLi ngay yokk ci sag dal ngir gën a teewluLi ngay dolli ci lu dul jotaayu taaya ak jotaayu sëlmël,Béral sëlmël bi, bu dee kàbbaru armal bi da ñoo sopp ku ko béralDelloo imaam sëlmël te mooy wax ko assalaamu alaykumDelloo ki ci sa wetug càmmooñ sëlmël bu ci amee ab ràkkaaNoppi bu sa imaam di jàng ca kaw doonte déggoo koSamp bant fi sa kanam bu ñu la jiitewul, ku ñuy jiite du ko def, bant boo bu di na mat xaaju meetar ba noppi set, bañ a am rafet-rafet yuy wëlbëti sa xel te tal te sax fa nga ko samp.Faratay njàpp juróom ñett la ñu :Yéene te mooy fas yéene def faratay njàpp ak yëkëti am tojraxas kanam ba mu dajraxas loxo yi ba weesu tuuti say coñcXaliil baaraamu loxo yi te mooy téqale ko ba ndox mi dugg ciMasaa sa bopp te mooy tooyal say loxo raay ko ba mu dajraxas say tankBomb cër yi boo léen di raxasGaaw te mooy toftale, nga xam ne loo raxas balaa fendi nga def leneenSunna yi tam juróom ñett la ñu :Saraxndiku te mooy dugël ndox mi bu baax ci say bakkan ci sag noyyifiiru te mooy génnee ndox moo mu ci sag noyyiMasaa say nopp te mooy tooyal say baaraam raay léen biir ak biti Yeesal te mooy bala ngaa masaa nopp yi tooyal say baaraam i déy ak yu sànnikaayDelloo masaa bopp bi ba mu yeksiwaat fa nga tàmbaleeToftale farata yi te mooy jiital kanam teg ci loxo yi ak bopp bi teg ci tank yifaratay sangu juróom la ñu :YéeneBomb yaram wiGaawXaliil karaw i yaram wiXaliil ay létt bu dee ku léttu, mel na ne mook farata bi ko jiitu benn la ñu.Sunna yi ñent la ñu :raxas loxo yi ba ci tikkujara yiGallaxndikuSaraxndikuMasaa bën-bën i nopp yi waaye kaw nopp bi raxas ko farata laFaratay tiim juróom ñett la ñu :Yéene te mooy fas yéenee daganlu julli walla leneen ci moomPàkk bu laab bu amul sobeGaaw te mooy sësële tiim biTeg bi ngay njëkk a tegMasaa loxo yi ba ci tikkujara yiSësële ko ak la la tax di tiimDef ko ginnaaw bu waxtu wi tàbbee bu dee julliMasaa kanam gi ba mu dajSunnay tiim ñett la ñu :Toftale te mooy jiital masaa kanam teg ca loxo yiBeneen teg bi ngay teg ngir masaa loxo yi Masaa li dalee ci tikkujara yi ba ci coñc yiSëriñ bi nee na bul tiim mukk te amoo ngànt walla nga ñàkk ndox.Faratay koor ñaar la ñu :Yéene te mooy fas koor gi ci guddi gi li tàmbalee timis ba fajar foo ko fi fasee baax naBàyyi lépp luy yàq koor mel ni lekk walla naan walla booloo ak sa soxnaSunna yi ñett la ñu :Gaaw a dog bu jant soweeYéex a xëdd balaa fajarTëye sa làmmiñ ci jépp wax ju amul tuyaabafaratay asaka ñent la ñu :Yéene mu doon asakaMat at bu dee xaalis walla wurus walla ag jurMat nisaab te mooy tolluwaay biy tax asaka war laÑàkk koo tuxal di ko yóbbu fu bokkul ak fi mu la wareeAm na itam ñett i teggin :Sa xol sedd ci boo koy joxeMu doon ca digg alal ja, bañ a ëpp, bañ a yéesNëbb ko bët yi ndax ragal ngistëlfaratay aj ñent la ñu :Yéene te mooy armalTawaaful ifaada bisub TabaskiDox Safaak MarwaTaxaw arafaat guddig Tabaski te mooy nekk arafaat Sunnay aj fukk ak ñaar la ñu : Armal bi da cee am ñentTe mooy booy armal nga sangu farata Dindi lépp loo soloon lu ñu ñaw boo dee góor waaye jigéen di na sol lu ñu ñawSol taraxlaay ak sër ak i caraxWax labayka allaahuma labayka ba fa mu yemWër bi am ci ñentDox ak say tank teewul yit muy wartéeffóon xajarul aswadÑukk ñett i yoon ci tawaaful xuduum keppñaanDox Safaak Marwa am ci ñent fóonaat xajarul aswad booy génn jëm SafaaYéeg ba ca kaw Safaa ak Marwa boo dee góorGaaw ci Batnul Masiil, diggënte Safaak Marwa la nekkñaan ca kaw Safaa ak MarwaSëriñ bi qaada lahuu Laahu maaxtaara lahuu nee na Yonent bi salaahu ta’alaa alayhi bi aalihii wa saxbihii wa salama nee na ku jàpp ba noppi wax ach’hadu an laailaaha ilalah wa ach’hadu ana Muxammadan abduhuu wa ra-suuluhuu, sunu Boroom tijjil ko juróom ñett i bunt i àjjana bu ko ci neex dugg waaye boroom xam-xam yi wuute na ñu ci jamono jan la ñu koy tijji, am na ñu ne fa nga ko waxee, am ñu ne boo faatoo.Sëriñ bi qaada lahuu Laahu maaxtaara lahuu nee na booy julli ci ginnaaw imaam, bu amee lu la raw bu sëlmëlee da nga koy fay, ginnaaw loo lu mu jàll wax la waxtu wu ne ni ñu koy fayee ak tàmbalikaayu muxtaaram te mooy wax-tu wa ñu taamu ku ko ca julli ak fa mu yem, mu tàmbalee ci suba ne :Muxtaarum suba mi ngi tàmbalee ci xarug fajar ba mu leer, bu la ci benn ràkkaa rawee nga am ca benn, boo jógee doo wax allaahu akbar, da ngay taxaw rekk jàng faatixa akuw saar béral ko toog taaya sëlmël, doo xunóot ndax imaam xunóot na. Lii mooy xunóot : Allaahumma inaa nasta’iinuka wa nastaxfiruka wa nu’minu bika wa natawakalu alayka wa naxna’u laka wa naxla’u wa natruku man yakfuru bika, Allaahumma iyaaka naxbudu wa laka nusalii wa nasjudu wa ilayka nas’aa wa naxfidu, narjuu raxmataka wa naxaafu azaabakal jidda, ina azaabaka bil kaafiriina mulxaqun. Su ko defee boo bëggee takk fi ngay wax allaahu akbar boo jógee di fay ak fi nga ko dul wax, da ngay xool li nga am ci julli gi bu dee benn te mooy lu tóol walla ñett doo wax allaahu akbar, bu tóolul te mooy ñaar nga wax allaahu akbar.Muxtaarum tisbaar mi ngi tàmbalee ci bu jant bi weesoo digg asamaan tuuti jëm sowwu, mi ngi yem bu jëmm yi tollook seen i ker nga xam ne boo taxawee sa takkandeer day tollook sa jëmm, bu la ci benn ràkkaa rawee nga am ci ñett, boo jógee doo wax allaahu akbar, jàng faatixa akuw saar yelu ko toog taaya sëlmël, bu la ci ñaar i ràkkaa rawee nga am ci ñaar, boo jógee da ngay wax allaahu akbar, jàng faatixa akub saar, muy sa bub ñetteel moo tax doo toog da ngay indi beneen muy sa bub ñenteel nga jàng ca faatixa ak saar.Bu la ci ñett i ràkkaa rawee nga am ci benn, boo jógee doo wax allaahu akbar, jàng faatixa akuw saar, toog taaya muy sa bub ñaareel, nga jóg indi be-neen ràkkaa jàng ci faatixa akuw saar te bañ a toog ndax mooy sa bub ñetteel, da ngay indiwaat beneen boo xam ne faatixa kese nga ciy jàng muy sa bub ñenteel, nga toog taaya sëlmëlMuxtaarum tàkkusaan mi ngi tàmbalee foo fee muxtaarum tisbaar ye-moon te mooy mujjug taxawaay ba, ba kero ker yi di sedd te mooy jant bi mboq, moom mook tisbaar ñoo bokk fayin.Sëriñ bi qaada lahuu Laahu maaxtaara lahuu nee na :Muxtaarum timis mi ngi tàmbalee ci sowug jant yem ci nëbbug xonk-xonk ya, boo demee ba gisoo ca darra foo fa la yem, bu la ci benn ràkkaa rawee nga am ci ñaar, boo jógee da ngay wax allaahu akbar tari faatixa akuw saar ca kaw, toog taaya sëlmël, bu la ci ñaar i ràkkaa rawee nga am ci benn, boo jógee doo wax allaahu akbar, tari faatixa akuw saar ca kaw, toog taaya muy sa bub ñaareel, nga indiwaat beneen bu mel noo nu sëlmël.Muxtaarum gee mi ngi tàmbalee ci nëbbug xonk-xonk yoo yee fi jant bi bàyyiwoon yem ci ñetteelub xaajub guddi gi, bu njëkk bi maanaam boo koy xaaj da ngay tàmbalee ci fàddug safax ba fajar xaaj ko ñett i xaaj, bu xaaj bu njëkk bi jàllee foo fa la yem, du sori ñett i waxtu ginnaaw bu ñu noddee gee maanaam bu ñu noddee boo ci tegee ñett i waxtu foo fa la yem wallaahu ahlamu.Bu la ci benn ràkkaa rawee, nga am ci ñett, boo jógee doo wax allaahu akbar, jàng faatixa akuw saar ca kaw, toog taaya sëlmël, bu la ci ñaar i ràkkaa rawee, nga am ci ñaar, boo jógee da ngay wax allaahu akbar, jàng faatixa  akuw saar ca kaw muy sa bub ñetteel nga bañ faa toog, jóg indi beneen bu mel noo na muy sa bub ñenteel, bu la ci ñett i ràkkaa rawee nga am ci benn, boo jógee doo wax allaahu akbar, jàng faatixa akuw saar ca kaw, toog taaya muy sa bub ñaareel, nga indi beneen ràkkaa bu ànd ak faatixa akuw saar muy sa bub ñetteel nga bañ a toog, nga indi beneen ràkkaa booy jàng faatixa kese muy sa bub ñenteel.Sëriñ bi qaada lahuu Laahu maaxtaara lahuu nee na boroom xam-xam yi da ñuy wax ne ab ràkkaa liy tax nga am ko mooy nga sëgg jàpp bu dëgër ci say bëtu wóom te imaam siggiwul waaye boo jàppul bu dëgër mu siggi, ràkkaa boo bee di nga ko fay moo tax boo fekkoon imaam ci jotaay ju mujj da ngay jàpp ne amoo ci julli gi darra, Yonent bi salalaahu ta’alaa alayhi bi aalihii wa saxbihii wa salama nee na jullig mbooloo gënee na jullig kenn ñaar fukk i da-raja ak juróom ñaar, nee na ñu boo ci amee benn ràkkaa am nga ngëneel lépp.Ixsaan, «Rafetal» mooy lanrafetal mooy ngay jaamu Yàlla sunu Boroom ba mel ni yaa ngi koy gis boo mënul loo lu nga xam ne mi ngi lay gis, ba tay nee na bu ngeen bëggee kawe fa Yàlla na ngeen di jëfandikoo lii ma leen di dénk :Xam-xam te mooy xam li Yàlla sunu Boroom bëgg ak li mu bëggulKersa te mooy rus a def lu bonSant te mooy jëfee ndigël yiSellal te mooy jëf te Yàlla taxTabe te mooy di joxe li nga mënNoppi te mooy bañ a wax lu amul njariñLewet te mooy bañ a fayu ag tooñ rawati na booy jàngMuñ te mooy tëye sa bakkan ba du jëm ci lu baaxulSàmmonte te mooy jëfee li nga xam walla nga nekk di moytu lu lëntDégg-dégglu te mooy di fexee xam li ngay jàng mooy lan.Sëriñ bi bi mu waxee loo lu daa jàll ba tay wax ne, maa ngi léen di dénk ngeen farlu ci jaamu Yàlla sunu Boroom fu ngeen fi nekk, bañ di noonoo, li ci ëpp ku farlu ci jaamu Yàlla ga ñu ko tànnal du noonook kenn, bu léen bari ay wax ak ay nelaw, lépp luy yàq na ngeen koy daw, bu léen jëf te Yàlla taxul ndax deesu ko nangu, bu léen yëkëti seen bopp, bu léen bañ kenn, dee léen wut  leer ci bàyyi yoo yu.Sëriñ bi qaada lahuu Laahu maaxtaara lahuu nee na mi ngi léen di dénk juróom yi :Dëggël te mooy bàyyi fen ak jëf ju amul njariñWakkirlu te mooy doyloo Yàlla sunu BoroomToroxlu te mooy bañ a yëkëti sa boppGàttal mébét te mooy loo amul nga muñ koBariy teggin ndax xam-xam bu baree te àndul ak teggin yu bari, ay lor ak coono kepp lay jur.Sëriñ bi qaada lahuu Laahu maaxtaara lahuu nee na na ngeen di toog ak ku jub koo xam ne di na léen jëlee ci juróom yii jëmee léen ci juróom yii :Ngistal jëmee léen ci Sellalrëy jëmee léen ci Toroxlu ak MuñNoonoo jëmee léen ci LaabiirSikki-sàkka jëmee léen ci WóoluBëgg lu baaxul ci yaw jëmee léen ci Bëgg lu baax ci yawSëriñ bi qaada lahuu Laahu maaxtaara lahuu nee na ngeen gaawe juróom yii balaa juróom yee di ñëw te mooy :Waxambaane balaa Màgget di ñëw Wér balaa Tawat di ñëwam balaa Ñàkk di ñëwféex balaa Soxla di ñëwDund balaa faatu di ñëwfoo fee la tazawudu sixaar yem alxamdulilaahi, nu fas yéenee tàbbi ci ye-neen yu mat a xam lool ci diine ji.Xeetu sobe yi amXeetu sobe yi nga xam ne ñoo ëpp a laal doomu aadama, ba ca njëkk mooy sawum doom aadama ak i xaytaam ba tay, dereet moo xam da fay dereetu rendi walla yaram wi gaañu muy nàcc walla muy bori walla jigéen ju gis baax,  ba tay dëtt moo xam da fay dëtt ju am dereet walla muy dëttu kese, ndox mi nga xam ne Yàlla moo ko def ci góor ak jigéen ñu koy wax maniyu, sàngara.Jigéen ju ame gone na xam ne lay bàyyeekoo ca gone ga muy saw walla xayta sobe la ñu, la gën mooy mu wut yëre yoo xam ne bu dee julli jël ko jullee ko bu noppee teg ko fee bay julliwaat, lépp lu Yàlla sàkk def ci ruux te xaraamal ku ko lekk mel ni mbaam walla fas, saw ma walla soow ma ak xayta ya lépp sobe la ñu, loo xam ne Yàlla xaraamalu ko, da ñu koo sib te la ca gën a jege mooy lu mel ni muus, saw ma ak soow ma ak xayta ya lépp sobe la ñu, loo xam ne Yàlla da koo sàkk def ci ruux waaye daganal na ku ko lekk, su lekkul sobe te itam méddul, saw ma ak soow ma ak xayta ya laab na ñu niki xar, bëy, nag, giléem yoo yu du ñu faral di lekk sobe, bu dee loo xam ne yoon maye na ku ko lekk waaye moom da fay lekk sobe niki ginaar, soo ko yeewee di ko xontee lu amul sobe di na laab amaana  bu ñu ko bàyyee muy wër mën naa lekk sobe te loo lu da fay tax xayta ya ak saw ma doon sobe.Waccu woo xam ne melul na mu meloon ba koo ku di lekk ñam wa walla ba muy naan, waccu woo wu sobe la, yii yépp bokk na ñu ci sobe yi ëpp a laal doo-mu aadama, balaa julli na wóorlu ne ay yëreem walla fa muy taxaw di julli darra taqu ca sobe te itam bu yoree ay lunet walla musuwaar mbaa lenn lu mu àndal ba muy julli, loo la day mel ni yëre ya walla yaram wi darra waru cee am sobe.Laab gi ci des mooy bu ko sangu farata waree mu def ko, bu ko jàpp war-ee mu def ko, bu dee tiim mu def ko. Laab gii mooy gi ñu maase ni mënul a ñàkk, ku ko tàyyeel ba doo ko def na mu waree ñu war koo ray ni ñuy rayee ku tàyyeel a julli nga xam ne soo ko fàttewoon a def ba julli, fàtte ga du la jariñ darra ndax du tax nga amug julli.Ndox mi laabJàpp ak sangu farata ak dindi sobe ci say yëre walla sa yaram niki ndox mi ngay yóbbu ca wanag wa, yoon ci boppam mooy wax ndox ma baax waaye du rekk ndox moo jël mu baax.Ndox mi yoon wax ni moo laab mooy ndox moo xam ne melo wa mbaa cafka ga mbaa xet ga darra soppiku wu ca, ci loo xam ne mëneesoon na koo moytu, bu fekkee la soppi ndox ma mëneesu ko woon moytu ndax fa ñuy xellee ndox ma maanaam fa ñu koy wutee mbaa fa ndox may wal mbaa taaju gu yàgg moo ko tax a xeeñ mbaa mu am walaxjaan, lu mel noo nu du ko yàq waaye bu ko lu ñu mënoon a moytu soppee da koy daa di yàq ci wàllu jaamu Yàlla, bu dee la ko soppi lu laab la mel ni diw walla soow walla suukër mbaa  yu demee noo nu, ndox ma baax na ci wàllu naan walla togg mbaa sangu san-gum saabu ak yu demee noo nu waaye bu dee lenn ci yi ñu lim sank ni ay sobe la ñu moo ko soppi, su boo baa ndox mi da ñu koy tuur, ndab la ko defoon sax boo ko soxlaa da nga koy raxas bala nga koo jëfandikoo.Dindig sobeBu fekkee sobe tàq na la te xam na ñu fa mu tàmbalee ak fa mu yem, boo ko raxasee rekk mu daa di baax, da nga koy fóotee ndox mu mel ni bi ngay jaamoo Yàlla, bu la neexee mën nga koo raxasee saabu walla leneen waaye du tee fàwwu nga awalewaat ca kaw ndox mu mel ni mi ngay jàppee ndax boo ko dindee leneen jëmmu sobe ga di na deñ waaye àtte ba ba tay da fay des, bu doon sa yaram it noo nu la, bu doon fa ngay jullee yit noo nu la, du jar ngay fóot lépp-lépp ndax xam nga fi mu tàmbalee ak fi mu yem.Su fekkee xam nga ni sobe taq na la te nekk ci say yëre walla sa yaram waaye mënoo wax ni fii la tàmbalee fii la yem, bu dee yëre yaa lépp ngay fóot benn yoon, bu dee sa yaram la da ngay sangu benn yoon.Su la wóoree ni lii moom sobe la waaye yaa ngi naatable ba xam laal na la am déet da ngay wis ndox ci say yëre, boo wisee benn yoon rekk mu daa di doy ndax da ñoo bëgg nga dàq sikki-sàkka goo gu niki nga romboon fas muy saw walla mbaam ngay naatable ba xam laal na la am déet da ngay daal di wis am ndox ci say yëre.Su fekkee da fa am lu la taq bu wér a wér te ngay sikki-sàkka ndax sobe la am déet, su boo baa da ngay jàpp ni du sobe rekk bàyyi ko noo nu du jar wis. Boo nekkee di julli ba mu yàgg nga fàttaliku ni sa yaram wii sobee ngi ci walla mi ngi ci say yëre walla fi nga taxaw di julli kon da ñuy seet su dee waxtu wa yaatu na nga xam ni mën ngaa tàggook sobe si ñëwaat julli am ci benn ràkkaa kon dog ga day war, su dee waxtu wa daa xat nga xam ni dem tàggook sobe si dikk amaat ci ràkkaa xaju fi kon da ngay yeggali rekk julli ga baax na. Su fekkee da ngaa julliwaale sobe moo xam ci saw yaram walla ci say yëre walla fi nga taxaw di julli waaye fàttalikuwoo ko ba far sëlmël, ñépp maase na ñu ci wax ni julli goo gu baax na waaye di na ñu sopp su fekkee waxtu wi des na nga xam ni mën nga fee tàggook sobe si daa di dikkaat baamu ko, daa ñu sopp nga baamu koNgënéel i njàppWax Bismillaahi Soccu nga xam ni bala ngaa jàppu nga koy defraxas sa kanam walla sa ñaar i loxo yi bu nekk ñett i yoon, raxas gu njëkk gi bu dajee te matale moom rekk mooy farata ya ca des ngënéel la ñu, saa soo raxasee ba mu matale ba ca topp ngënéel la niki boo raxasoon sa kanam mu matale ci raxas bu njëkk bi, raxasu ñaareel bi ak ñetteel bi yépp ngënéel la ñuy doon, bu matalee ci bu ñaareel bi, bu ñetteel bi mooy doon ngëneelToftale farata yi ak sunna yiBooy masaa sa bopp nga tàmbalee fi karaw baaxoo sax ba dellusiwaat faNéewël ndox ma ci cër yiJiitël ndeyjoor ci càmmooñ niki jiitël sa loxo walla sa tanku ndeyjoor ci yu càmmooñ yiDiggënte baaraam bu nekk nga xaalil ko (am na ci téere yu ñu koy lim muy farata)Boo amee sikkim goo xam ne daa woyof mooy boo dee xool di gis fa karaw ga sax, kon booy jàpp da nga koy yëngël ba ndox ma jàll ca deru yaram wa waaye bu fekkee da fa fatt nga xam ni boo dee xool doo gis fa karaw ga saxee, kon boo awalee sa loxo ci kaw rekk mu doy, du jar di ko yëngël ngir ndox ma jàll ca biir, bu fekkee cangaay la moom da nga koo war a yëngël ba ndox ma jàll ca biir.Ni ñuy dabaatalee njuumte ci njàppBoo dee jàpp am ca cëru farata boo xam ni da nga koo fàttee laal, am na ñaar i àtte :Boo ko teelee fàttaliku kon doo ko mën a ñàkk a raxas waaye boo ko raxasee ba noppi da ñuy sopp la ca topp it nga baamu ko mel ni da nga doon jàppu ba toll foo fu daa di àggale ba njàpp ma àgg niki nga doon jàpp fàttee raxas sa loxo ndeyjoor, yàggul nga fàttaliku ko, da ngay dikkaat raxas ko mel ni foo fa nga tolloon ci njàpp mi daa di koy àggale ba mu mat. Boo yemoon tam ci raxas cëru farata bi kese du ko teree baax, baamu gi da ñu sopp rekk.Su fekkee daa yàgg nga soog koo fàttaliku, soo dikkee cërub farata ba nga fàttewoon kese ngay raxas du aajewoo ngay baamu la ca toppoon waaye bu dee jotoon nga caa julli kon da fay yàqu ndax boo xasee bàyyi farata ci njàpp da fay mel ni amoo ko ba tax na loo jotoon a julli da nga koy baamu.Su fekkee ba ngay jàppu da nga caa fàtte sunna soo deful niki nga fàttee  gallaxndiku kon boo yaakaaree ni njàpp moo mu du gaaw a toj ndax da nga cee bëgg a defaale yeneen jaamu Yàlla kon di na ñu sopp nga dem matal sun-na soo su ngir lépp looy def ci njàpp mi fekk mu mat, su fekkee ni bala nga cee def darra mu toj niki yaa ngi bëgg a dem ci wanag wi kon du ko jar. Boo ci jotoon a julli soog koo fàttaliku kon du aaje ngay baamu ndax bàyyi sunna ci njàpp yàqu ko.Ndéem am na cër boo doon raxas waaye nga fàtte ca ab déenéer mooy digg ci yaram wi wu tooyul, saa soo ko seetloo da nga koy raxas fasaale yéene mottali njàpp ma. Bu dee ginnaaw bi nga gisee ni digg boo bu tooyul fekkoon na nga jot caa julli kon da nga koy baamu.Su fekkee da ngaa dem bay raxas kanam nga xam ni farata la, fàttaliku sun-na soo deful niki sarandiku kon doo bàyyi raxas kanam gi nga xam ni farata la di saraxndiku ji da ngay wéy ba njàpp mi àgg nga door a def sunna si doonte am na ñu ni da ngay dellu ca sunna waaye ñàkk gee dellu ba àggal moo gën a mat a jàpp.Yi ku amul njàpp sañulBokk na ci yi nga xam ni ku jàppuwul sañoo ko : Julli, moo xam jullig farata la walla naafile (boo amee ngant ngir ñàkk ndox walla tawat, tiim mooy wuu-tu njàpp li), Wër Kaaba gi (Tawaaf) yitam ku jàppul waru koo def, doo sañ a laal ab Kaamil waxu nu sax Kaamil bi waaye feggu ya sax waroo koo laal, du caagin nga koy jéem a laal ak mbalaan walla bant walla musuwaar waaye boo dee kuy jàng alquraan ngir bëgg koo mokkal daa ñu la may nga mën a laal jukki ba nga yittewoo te jàppoo, àlluwe ji ñu bind alquraan yitam mi ngi mel ni téere bi waroo koo laal te amoo njàpp waaye di na dagan ci ki ciy jàng ak ka koy jàngal ñu laal te ame wu ñu njàpp, gone mën naa laal alquraan te jàppul waaye bu loxo ya taqee sobe ba noppi mu dem di ko laal aay na niki bu ko mag defoon waaye ginnaaw gone tàmbalee gu ñu koo bindël i bàkkaar yaw mi ko ko jottali walla yaw mi sàggan ba mu laal ko la bàkkaar bay dellu.Koo xam ni da fay julli te amewul njàpp ci lu dul genn ngant boroomug caay-caay la, bañoon koo def sax a gën.Yiy toj njàppYiy toj njàpp ñaar i xaaj la ñu, yi koy toj ak yi koy sabab :Yiy toj njàpp ñooy lu bàyyeekoo ci buntu saw bi niki saw ci boppam, mazyu ak wadyu mbaa buntu suuf bi niki xayta ak ngelawal te baaxoo faa génnee te génn cig wér. Wadyu, ndox mu weex lay doon, boo seeree mbaa nga ame sedd mbaa nga tawat bay door a wér boo sawee ba ndoxum saw ma jeex, mooy ndox mu weex mi ciy faral di àndaale, mën naa am mu dem ba jàpp ba noppi muy door a génn kon day toj njàpp la bu fekkee génn ga duy jegee lool ndax bu génn ga jegee lool jàngoro la, du tojati njàpp.Mazyu ndox la mu weex moo xam ni du far di génnee ci sawukaayu góor fekk muy xool jigéen walla di ko xalaat ba am ca bànneex, daa bokk ci yiy toj njàpp waaye bu génnee ci yaw day war nga raxas li ko dalee fa sawukaay ba saxee ba fa mu yem ca bopp bi doonte taqu ca, ñaar i waay-yàlla yi bu fekkee taqu ca du jar raxas waaye bu ca taqee fàwwu nga raxas ko ndax sobe la, bu taqoon feneen ci yaram wi tam noo nu.Yiy sabab toj ñooy lépp lu la tàggaleek sa sago niki xëm, nelaw yu diis nga xam ni nit mën naa dugg ba génn te yëgoo ko walla nga yoroon darra sa loxo mu wadd te yëgoo ko ak màndi doonte la ko màndal xaraamul niki naan soow walla garab goo doon fajoo ak say.Bokk na tam ci yiy toj njàpp fóon bakkan goo jublu bànneex mbaa nga far ko ca am, boo ko jubluwul amoo ko ca moom du ko toj waaye fóon gémmiñ moom mu ànd ak bànneex ak mu ñàkk caa am ñoo yem day toj njàpp ma doonte da ñu laa bett sax.Jigéen bu laalee sawukaayam te dugël baaraamam ca biir walla mu ŋëb ko day toj njàpp waaye bu dee da fa laal noo na ca kaw rekk du toj.Góor walla jigéen ku ci laal sa moroom te jublu ca bànneex walla nga am ko ca te jubluwoo ko ca kon sa njàpp toj na, bu dee jubluwoo ca bànneex amoo ko ca moom njàpp ma du toj. Góor bu jàppee ba noppi laal sawukaayam te laalee ko liy xonk ciy tenkam mbaa baaraam yi njàpp la day toj waaye bu njiit-laay jaaree ci diggënte loxo bi ak sawukaay ba walla sarbet mbaa tubëy ak lum yaraax-yaraax du toj.Koo xam ni wóor na ko ni jàppoon na ginnaaw ba muy sikki-sàkka ba xam toj na am déet kon day jàpp la gën a wóor te mooy mu jàpp ni njàpp ma toj na daa di jàppaat lu dul ni xel ma daa baaxul li mu koy dal bari.Masaa ñaar i sang (botte)Daa ñu la may booy jàpp te sol ay bot nga raay rekk ci kawam te bañ koo summi ngir raxas tank yi moo xam cib tukki nga nekk walla déet, na ci saart yi daje rekk, daa war a fekk bala nga léen di sol nga ame njàpp mu mat door léen a sol kon boo tojlee bay jàppaat mën ngaa masaa ca kaw bu dul loo lu doo ko  mën, fukk i saart ñoo ci daje, yaw miy sol bot yi juróom, bot yitam juróom. Bu ñu dajee nga koy mën : Bot yi :  fàwwu mu nekk der bu laab,  bu nekkoon deru mbaam xuux mbaa médd du baax,  na nekk luñ ñaw ni uude yi di ñawee boo léen di ëwloo, buñ ko taqalee mbaa ñu kole ko walla yeew ko bam mën a dem ci tank du tax mu doy,  lum gàtt-gàtt na ëmb say dojor,  bum yaatu ba ëpp walla mu xat ba ëpp nga xam ni ku la séen ngay dox da fay daa di xam ni dàll yee tax ngay doxee noo nu waaye du saw doxin.Yaw boroom dàll yi :  bi nga koy sol na nga ame laab door koo sol,  laab goo gu nay laabug ndox,  Laab ga mat ndax boo jàppoon ba raxas tanku ndeyjoor daa di koy sol du tax mu baax ndax raxasagoo tanku càmmooñ.  doo ko sol it ngir yëfu boroom barke walla daa xew ci jamono, moom kay da nga koy sol ngir feg tàngaay walla sedd walla roy Yonent bi SaWS walla ragal jiit walla jaan mooy tax mu baax,  sol gi bum doon loo xam ne yoon aayewoon na la ko niki boo dee armal aj walla umra doo ko mën a sol te fekk nga am yeneen dàll.Ni nga koy masaawee mooy da ngay jël sa loxob ndeyjoor teg ko ci fa tol-look cat i baaraam i tankub ndeyjoor bi, jël sa loxob càmmooñ teg ko ca ron ba wéy ba ca dojor ba, nii yit nga koy defee ci tankub càmmooñ bi, fii am na wuute ci loxo biy féete kaw ak biy féete suuf boroom risaala daa wax ni loxob càmmooñ beey féete kaw loxob ndeyjoor bi féete suuf. Bu fekkee suufu bot yi daa am suuf walla nefere yu ci taq da nga koy dindi ba noppi door koy masaa. loxob càmmooñ biy féete suuf day tàmbalee ca tëstënu bot ba wutsi ci baa-raam yi, loo lu day tax bépp sobe bu fa nekk du weesu biir dàll wi ndax loxo ba du yéegaatNgënéel i cangaayBooy tàmbali wax BismillaahiTàmbalee ci dindi sobe siNjàppum benn-benncër bu nekk nga tàmbalikoo raxas ca kaw jëm ci suufraxas bopp bi ñett i tankin, bu karaw gi baree te ñett yi daju ko fàwwu da ngay jàll ba kero muy dajLépp lu am ndeyjoor ak càmmooñ nga njëkkee ndeyjoor door cee teg càmmooñ Néewël ndox miBoo sangoo ba noppi gis foo laalul mbaa cërub lëmb bu tooyul da ngay daa di gaaw mottali cangaay li daa di koy def fa saa sa mu daa di baax, boo ci jullee ba noppi door koo gis da nga koy julliwaat ginnaaw boo ko raxasee. Boo ko fàttalikoo yéex ko raxas ba mu yàgg cig tayeef moom cangaay la da fay yàqu da ngay tàmbaliwaat. Bu dee ginnaaw bi nga sangoo da fa am loo bàyyi te bi nga sangoo ba noppi da ngaa jàppu far raxasaale ko kon di na ko yóbbaale, fàtte gi ci cangaay li du ko wàññi darra.Boo amee janaaba te sangoogoo ko, ya ñu la aayewoon ngir ñàkk njàpp yépp waroo koo def ak yii nuy bëgg a lim :  Dugg Jàkka, jàng alquraan (Bu dee njàpp nga ñàkk Kaamil bépp mën nga koo tari waaye boo amee janaaba tari goo gu da ñu la koy aaye ndare benn aaya walla ñaar ngir muslu walla léemu walla ngir tektaloo ko cib àtte). Boroom xam-xam yépp dëppóo na ñu ci ne ku mënul sangoo ndox mu sedd du sañ a joteek soxnaam liféeg waajalul jumtukaay ji nga xam ni moom lay tàngalee ndox mi mu war a sangoo. Bu ko Yàlla nattoo mu gént ame janaaba, genn yeddeel walla bàkkaar du ko ci fekk, bu amee lu mu mën a tàngalee ndox sangoo ko mu baax, bu dee amu ko te mënu koo am mu tiim rekk nég ba yaramam àttan ndox ma mu door a sangu.Ngënéel i tiimWax BismillaahiJiitël ndeyjoor ci càmmooñ ci ñaar i loxo yiLoxo bi boo koy masaa, jiitël biti bi ci biir giTàmbalee catu baaraam ya wuti coñc la buy masaa loxo biYay yàq njàpp, ku tiim def ko mu yàqu ba mu des amug ndox njëkk sag tàb-bi ci julli ga, boo tàmbaliwoon julli gi ndox am doo ko dagg da ngay wéy rekk. Genn tiim yitam deesu ci julli ñaar i farata nga xam ni boo doon fay tisbaar te tàkkusaan jot da ngay tiimël tisbaar gi, tiimël tàkkusaan gi waaye ay naafile yu bari mënees na ñu léen a boole genn tiim niki naafile ramadaan. Boo tiimëlee farata war a jàll ci naafile du jar ngay tiimaat mën ngaa jàll rekk def ko.Boo tiimëlee farata walla naafile mën ngaa jàll jàng ca alquraan walla wër ca Kaaba gi wër goo xam ni du wërug farata, ci saartub yéene ànd ak toftale ko.  Ku tiimël naafile du mën a jàll teg ca farata, boo tiimëlee gee mën ngaa jàll julli ca safaak witar ci saartub ñu toftaloo waaye bu yàggee fàwwu nga tiimël léen seen tiimug bopp. Kuy tiim te fekk mu ame janaaba da fay yéenewaale janaaba ji du tiim tii-mug ku amewul njàpp doŋŋ, da fay tiim tiimug ku ame janaaba te fas yéenee daganloo julliwaale janaaba ji lu ko moy tiim ga du baax, bu ca jullee sax da koy baamu ginnaaw bu tiimaatee boole ca yéeneg janaaba.Ni ñuy tiimeeBoo dee tiim ngir julli da ngay nég ba waxtu wi tàbbi, nga wut pàkkub suuf bu laab walla doj bu yaatu te du simang walla laso walla karo, nga teg ca say tenk bës ko ca bu baax te tàllal say baaraam, nga yëkëti sa loxo yi bomb ko ci sa kanam ba mu daj, fenn bañ a des, nga njëkk a bomb sa loxo ndeyjoor.Booy bomb say loxo ci sa kanam, bu ca suuf taqee bu ko fëgg bu ko faxas, da nga koy bombaale ba mu taq ca.Da ngay wax ci sa xel ni fas na maa yéene daganlu ag julli ci toj mu mag mii bu la sangu waree walla nga ne ci toj mu ndaw mii bu la njàpp waree.Nga tegaat say tenk ci suuf, bës ko bu baax tàllal say baaraam xaw léen a teqale tuuti, nga yëkëti say loxo, teg sa biti loxo ndeyjoor ci sa biir loxo càmmooñ, dalee ko ca cat i baaraam ya bomb ko ci sa coñc, wëlbëti sa loxo càmmooñ jël tenk ba bomb ko ci sa biir xasabu ndeyjoor dalee ko ca coñc la ba ca sa tikku-jara.Teg sa biir baaraamu déeyu càmmooñ ci sa kaw baaraamu déeyu ndeyjoor bomb ko ca, nga def noo nee sa loxo càmmooñ tam.Masaa say tenk, masaa sa diggënte baaraam yépp bomb léen.Nodd ak liqaamfépp fu néegub Yàlla nekk, war na ci warug sunna su waxtu julli jotee ñu yëgle ko fa ci nodd doonte jàkka ya da ñoo jegee du tee ñu war koo def, foo xam ni mbooloo da fay daje doonte du jàkka waaye jàpp nañ ni buñ noddee am ñu léen fekksi war nañ koo def bu dee foo xam ni mbooloo nga fa te buñ noddee du am ñu wuyusi kon du ko jar.Bu dee da nga di kenn, boo noddee dañ koo sopp waaye ci saartub nga génn dëkk bi cib tukki walla nga foriy gettax waaye boo nekkee sa kër yaw doŋŋ walla ngay kenn ci dëkk te mu leer la ni boo noddee kenn du la fekksi da  ñuy sib sa nodd xanaa nga tàmmal ko nit ñi ba yaw la ñuy déglu.Liqaam sunna su dëgër la goo xam ni daa war góor doonte moom doŋŋay julli, moo gën a dëgër sax nodd ndax moo gën a sës ci julli gi, jigéen moom ag noddam xaraam na waaye sopp nañ ci moom mu liqaam te suufeel ko door a julli, bu ko deful it darra du ko ci fekk, nodd ab julli te waxtoom jotagul daa xaraam ndax wax lu amul la ngir nodd li muy tekki mooy waxtu wi jot na bam des jullig suba ndax buy ñëw da fay fekk ñu bari di nelaw, da ñuy bëgg ñu jiitël ay nodd ngir yeete ndax nit ñi jóg balaa waxtu waa jot dëgg-dëgg, bu jotee ñu door a nodd, nodd gay wone ni waxtu wi jot na, su ko defee noddug yeete mën nañ koo def ci boo xaajoon guddi gi juróom benn i xaaj, bu juróom yépp jàllee ci nga koy mën a def. Nodd mooy wax :allaahu akbar ach’hadu an laailaaha ilalaa ach’hadu anna Muxammadar rasuululaa ach’hadu an laailaaha ilalaa  mu gën a kawe ci yoon bu njëkk biach’hadu anna Muxammadar rasuululaa  mu gën a kawe ci yoon bu njëkk biXayya ala salaa Xayyaa ala falaa Boo nekkee ci noddu suba kepp nga ciy dolli  a’salaatu xayrun mina nawm allaahu akbar Laailaaha ilalaa Liqaam mooy wax :allaahu akbaru allaahu akbaruach’hadu an laailaaha anna Muxammadar rasuululaahi Xayya ala salaatiXayyaa ala falaaxi Qadd qaamati salaatuallaahu akbaruallaahu akbaruLaailaaha ilalaaNgënéel i julliYëkëti say loxo ba mu tollook say nopp ci kàbbaru armal bi (boo waxoon allaahu akbar te yëkëtiwoo loxo yi du ko teree baax)Wax Rabbanaa wa lakal xamdu walla Allaahumma Rabbanaa wa lakal xamduWax aamiin ginnaaw boo waxee wa laa daaliin ci faatixa moo xam ci yelu la walla béral (boo dee maamuum di jàng ci suuf ba wax ko daa ñu sopp nga wax aamiin walla sa ilimaan wax ko, deesu ko jéem a tolloole ndax da ñuy bañ nga wax ko ci barab bu mu dëkkul), ilimaan di na ko wax buy yelu waaye du ko béral, bu dee béral day bàyyi maamuum yi wax koWax Subxaana Rabbiyal aziim ñett i yoon boo rukkooweeWax Subxaana Rabbiyal a’laa ak ñaan gi ñu fay faral di ñaan ci sujjóodJàng saar wu gudd ginnaaw faatixa ci jullig suba ak tisbaar boo dee julli yaw kese walla ngay jiite te mu wóor la ni ñoom ñépp a sawar ci njàng mu yàgg mi (tiwaalul mufasal mooy saar yi dalee xujuraat ba Abasa) Gàttal njàng mi ci tàkkusaan ak timis (li ko dalee ci suuratu Duxaa ba ci Naasi ñooy yu gàtt yi)Jàng saar yu digg-dóoomu booy julli gee (li ko dalee Abasa ba ci suuratu Duxaa ñooy yu digg-dóomu yi)Saar wi ngay jàng ci ràkkaab ñaareel gën a gàtt bi nga jàng ci ràkkaa bu njëkk biBoo rukkoo nga jàpp ci say bëtu wóom bu dëgër, dëj say tank ba du jóg ak a toogaat, sa ginnaaw bañ a nóoxToogaay bi ngay def ci ràkkaab ñaareel bi ak booy taaya nga xam ni da ngay bañ a toog ci say tank ba noppi nga génnee léen ci sa wetug ndeyjoor, sa tanku ndeyjoor nga yëkëti ko ba noppi baaraam ya sampu jëm suufXunóot te bañ koo béral ci ràkkaab ñaareelu suba ginnaaw jeexug saar wa ñaan ginnaaw taaya ji ngay sëlmëleeBoo de wax Assalaamu alaykum boo yeggee ci war a wax kum nga àg-galee ko ci sa ndeyjoor nga xam ni ku la féetewoon ginnaaw di na séen sa benn lex.Yëngël sa baaraamu sànnikaay booy taaya ba kero ñuy sëlmëlSib na ñu ngay julli taxawee benn tank ndare julli ba daa yàgg ba nga def noo nu ngir noppaloo ko, jegeel say tank ba mel ni ku ñu yeew yitam sib na ñu ko ak di julli sex ci sa gémmiñ lu mel ni ab dërëm walla aw xeer ak geestu niki noo nu gëmm say bët lu dul ci ngant (ngelaw walla bañ a xool lu xaraam), ba tay wax a’uuzu billaahi mina chaytaani rajiim walla Bismillaahi raxmaani raxiim walla Laa xawla wa laa xuwata ilaa billaahi walla Xasbunaal Laahu wa nihmal wakiil ci jullig farata waaye dagan na ci naafile.Lépp lu mën a jax-jaxi sam xel rekk sib na ñu nga di ko julliwaale moo xam daa nekk ci sa poos walla sa ginnaaw walla sa kanam walla sa wetug ndeyjoor mbaa sa wetug càmmooñ, sib na ñu tam ngay xalaat ci mbir i àdduna darra.Saart i JulliJulli daa am i saart yoo xam ni bokkul ak farata yi.Bokk na ca, ame laabug xadas mooy bu la sangu farata waree nga def ko, bu la jàpp waree nga def ko, bu dee sa farata mooy tiim it nga def ko. Laabug xabas tam ci saart yi la bokk te mooy bu sobe nekkee ci sa yaram mbaa ci say yëre mbaa fi ngay jullee nga dindi ko bala ngaa julli, da ñuy bañ nga julliwaale sobe te fekk nga mënoon a tàggook moom, su fekkee da ngaa julliwaale sobe te mënoon a tàggook moom te tay ko fàwwu nga baamu ko.Sàng awra bokk na ci saart yi : awray góor nga xam ni war na koo sàng buy julli mooy li dalee ci jumbaxam ba ci ñaar i bëtu-wóomam, terewul ñu sopp nga wormaal sa yaram sol yu baax ngir tegginu ci sa kanam Boroom, jigéen moom mbooleem yaram wi la war a sàng ndax awra la ba mu des kanam ga ak ñaar i tenk yi. Sol tubëy joo xam ni sàng na jumbax gi wàcc ba ci tank yi ëmbaale bëtu-wóom yi, bu ko góor defee julli gi baax na waaye sib na ñu ko. Bu fekkee yëre yi nga am daa am sobe te amoo beneen te amoo yitam ndox moo ko fóotee walla boo ko bëggee fóot waxtu wa raw la kon na nga ko far julliwaale darra du ci nekk waaye bu dee waxtu wi yaatu na ba mën nga fee dindi sobe si te waxtu wi du la raw kon day war nga dindi sobe si ba noppi door koo sol jullee ko, tooyaay ba yitam du ca wàññi darra. Sa ñàkk a set gi bu taxee  nga yéexee julli ga ngir ni yëre yi daa am sobe nga ni naa bàyyi ba am yëre yu laab walla ba am ndox fóot ko kon yenu nga bàkkaar ndax da ngaa waroon a julliwaale sobe si rekk ndax sobe si aayul ndegam ngant la, ku rafle ba lu sàng awraam sax amu ko, koo ku da fay def yaramu neen julli ndax loo lu la mën.Jublu Xibla yitam bokk na ci saart yi, nga xam ni mooy boo nekkee Màkka walla la ko wër moom jëmmu Kaaba gi ngay war a jublu, boo soree Màkka, wet ga Kaaba ga féete rekk ngay jublu, koo xam ni ba muy julli daa moy xibla waaye laata mu koy yëg julli na ba sëlmël kon da ñuy sopp rekk mu baamu ci waxtu wa. Bu dee ci biir julli gi la yëgee ni moy na xibla, da ñuy seet su fekkee ni gumbë la du aaje muy dagg julli gi day wëlbëtiku rekk jublu xibla, su fekkee njàccaar la te fekk la mu ko moyee tuuti la du aajo muy dagg julli gi da fay daa di jublu xibla rekk. Bu dee njàccaar la te fekk la mu moy ci xibla gi daa bari te mu yëgee ko ci biir julli gi da fay dagg julli ga jublu xibla ba noppi door a tàmbaliwaat. Lépp lu ñuy baamu ci waxtu wa kepp te su waxtu wa jàllee kenn du ko baamooti xamal ni baamu goo gu ngënéel la ndax su doon baamu gu war da ñu lay wax ni da nga koy baamu, fàwwu waxtu wa jàll walla mu bañ a jàll a ci yem niki naafile rekk ndax waxtu wa nga ko war a defee bu jàllee rekk kenn doo tu ko baamu.Bokk na yitam ci saart yi nga bàyyi lépp lu mënul a ànd ak julli gi mel ni wax walla jëf ju jëmul ci julli ga.Jullig aji tawatJullig farata daa am juróom ñaar yu ñu war a sàmmonteel, ñent ya dees koo war a tegale boo ko mënee moom rekk ngay sañ a def doo mën a jàll ca ba ca des, ñett ya mën ngaa mën bii te jàll ca ba ca des te du ko teree baax. Su ko defee ñent yi ñu war a tegale ñooy, su fekkee mën ngaa julli taxaw jonn kon da nga koy def, soo ko tëlee te mën a taxaw wéeru kon nga taxaw wéeru, soo ko mënul te mën a toog te bañ a wéeru kon nga julli toog te bañ a wéeru, soo ko tëlee te fàwwu nga wéeru nga soog a sañ a julli toog te wéeru. Mukallaf mu ne yii da koo war a toftale bu mu ci mënul soog a jàll ca ba ca des, ñent yii boo ci def te mënoon ba ko jiitu sa julli day daa di yàqu.Ñett yi nga xam ni da ñoo sopp nga tegale ko waaye tegale ga warul ñooy su fekkee ni yaw julli toog wéeru ci darra mënoo ko, tëdd rekk nga mën sopp na ñu nga tëddee sa wetug ndeyjoor jublu xibla, boo tëlee wetug ndeyjoor nga tëddee wetug càmmooñ, boo ko tëlee nga jaaxaan say tank jëm xibla. Su ko defee li ñu wax nii bu dee da nga mën a taxaw julli te doo wéeru ci darra nga julli wéeru ci darra, julli gaa ngi yàqoo ci bu fekkee ni la nga wéeru sëf nga ko sa doole bu baax ba nga xam ni bu daanuwoon nga ànd ak moom daanu waaye bu dee wéeruwoo ca bu baax da ngaa def lu ñu sib rekk waaye àggul ci yàq sa julli. Bu fekkee ni da ngay julli jullig naafile dagan na nga mën a taxaw ba noppi daa di toog waaye waxeef na ni tuyaaba ja nga waroon a am xaaj ba lay doon. Lee lee yitam mën ngaa tàmbali naafile ci toogaay ginnaaw ga nga sawar daa di jóg yeggalee ko taxawaay darra nekku ci walla nga tàmbalee ko ci taxawaay yeggalee ko ci ab toogay.Jullig tukkiKépp ku tukki soriwaayu ñent i bariid am na ñu ne day nekk ñéen-fukk i kilomet ak juróom ñett, am na ñu wax ni mooy juróom ñaar fukk i kilomet ak ñaar mooy bi gën a wér, mën ngaa wàññi bépp julli bu matoon ñent i ràkkaa, suba ak timis deesu léen wàññi.Booy bàyyeekoo ci dëkk bu mag bala ngaa tàmbalee wàññi da ngay nég ba génn léppu dëkk bi, nga xam ni amul benn kër bu tollook yaw ci ndeyjoor mbaa càmmooñ walla sa kanam, bu amoon ay tool sax yoo xam ni fa la waa dëkk bi di bayee wallab maarse boo yaboo boole ko ci dëkk bi ba weesu léen door a tàmbalee wàññi, waaye na tukki ba bañ a doon tukki fo walla moy. fi nga xam ni boo fa tollee booy dem mën a wàññi booy ñibisi ba tollaat foo fa ca ngay tàmbalee matal doonte duggagoo sa kër. Bu fekkee àgg nga ci barab te yéene faa sax ñent i fan walla la nga fay top-patoo fàwwu mu mat ñent i fan, kon da ngay matal julli yi ba ba nga fay bàyyi-koo, door a seet ba xam fa nga jëmaat di na matal saart yi am déet, booy dem di nga wàññi ba ba ngay yegg ndéem barab ba nga jëm mat na doxub wàññi, bu dee ci diggënte bi daa am fooy jàdd te sa dig ak moom matul doxub wàññi fas faa am ñent i fan kon ba ba nga fay àgg doo wàññi.Nees di fayee boru julliBoo amee boru julli, taxaw temm ci bëgg léen a fay, lu war la kenn waru koo sàgganee, bu fekkee da ngaa bari boru julli te bis bu nekk nga fay juróom i bis maanaam saa boo jullee genn julli fay juróom teg ca ku farlu nga.Julli gu ne na mu raweewoon nga koy fayee, bu dee da laa rawee fa nga dëkk nga xam ni waroo koo wàññi kon boo koy fay da nga koy matal, bu dee bam lay raw cib tukki nga nekkoon sa sunna moo doonoon wàññi ko kon boo  koy fay da nga koy wàññi bu dee julli gu mat ñent i ràkkaa la niki tisbaar, tàk-kusaan ak gee, waxtu wa ngay fayee amu ci solo waxtu wam la rawee rekk la deefi seet, bu dee daa am julli gu la rawoon ba nga nekkee ca dëkk ba, ba nga demee bay tukki nga bëgg koo fay da nga koy matal, bu dee julli gu la rawee ci yoon wi, boo ñibisee ci kër gi du tee da nga koy wàññi.ñaar i julli yoo xam ni da ñoo bokk waxtu bu fekkee xaj na ñu ca waxtu wa fàwwu nga war léen a tegale ndegam fàttewoo ko, bu tàkkusaan jotee te julleegoo tisbaar da ngay njëkk a julli tisbaar door cee teg tàkkusaan, boo ko tayee njëkk a julli tàkkusaan da ngay mel ni ku ko julliwul, da ngay julli tisbaar ba noppi war ko cee tegaat niki noo nu timis ak gee. Bu dee am na julli yu la raw yoo xam ni bari wu ñu mooy ñent i julli jëm suuf, su la ñent i julli rawee am julli gu jot day war nga julli ñent yi la raw ba noppi door a julli gi jot doonte boo nekkee di léen julli gii teew waxtoom raw la sax da nga léen di fay ba noppi soog a julli gi teew, boo ko deful rekk am bàkkaar, toftale ga moytu bàkkaar lay doon boo julliwoon gii teew door a julli yoo yu du ko tee baax doonte benn waxtu la niki suba daa jot te yaw julliwoowoon gee biig ngir nga bañ a am bàkkaar da ngaa waroon a fay gee ba noppi door cee teg suba, boo njëkkoon a julli suba du ko tee baax waaye bàk-kaar ngay am ci ñàkk koo tegale, ñaar i julli yu bokk waxtu la tegale ga mënul a ñàkk nga xam ni soo ko deful du baax, yi ci des soo léen tegalewul bàkkaar ngay am ci ñàkk gaa tegale waaye du ko tee baax.Soo amee boru julli waxtu wu nekk manees na ko caa fay, koo xam ni xas nga koo ame  doo sañ a naafile ndax li nga war a naafilaa da nga koo war a fayee bor yi nga ame ba noppi niki naafileg yoor-yoor ak ramadaan walla di dawal tisbaar mbaa tàkkusaan waaye safaak witar ñoom loo bari-bari bor mën nga léen a def ak ñaar i julli iid yi (korite ak tabaski) ak jullig muurug jant ak jullig mbaaw, jullig muuru weer dañ cee wuute, ñaar i ràkkaay fajar dañ léen a fonk lool su julliy sunna yii jàllee ñoo ci topp moo tax ñu tuddee léen A’rahiibatu ñoom it loo bari-bari boru julli da nga léen di jooxe.Su fekkee da ngeen a bokk ame boru julli te yéen a yemle ya léen raw mën ngeen jiitël kenn su ngeen di fay julli ya ngeen ame, ku fàtte lim yam am ciy bor kon day fay di fay bam leer ko ni lam amewoon ciy bor fay na ko mu door a bàyyi.xabla salaam ak Bahda salaamSunnaaleef na ngir ag njuumte ci dolli walla nga wàññi ñaar i sujjóod. Bu  fekkee da ngaa juum dolli darra ci julli gi, boo sëlmëlee da ngay sujjóod ñaar i sujjóod taayawaat daa di sëlmël, taaya ju gàtt lay doon ci abduhuu wa ra-suuluhuu lay yem, su fekkee da ngaa wàññi lu mel ni sunna soo xam ni ku ko wàññi da nga ko war a sujjóodal xabla salaam, da ngay taaya ba fa nga daan war a waxee assalaamu alaykum, nga daa di sujjóod ñaar i sujjóod daa di taayawaat taaya ju gàtt door a sëlmël.Bu dee da ngaa boole dolli ak wàññi, da ngay sujjóod xabla salaam, bu fekkee da ngaa waroon a sujjóod xabla salaam, fàtte ko ba wax assalaamu alaykum te fekk bi nga ko fàttalikoo ak bi nga sëlmëlee soreewul, da ngay daa di sujjóod sa xabla salaam, taayawaat sëlmël mu jeex waaye bu dee yàgg na nga xam ne jàkka ja nga doon jullee génn nga ko walla sax génnoo ko waaye yéex nga koo fàtteliku lool kon sujjóod ba ak julli gi lépp yàqu na, da ngay jul-liwaat bu fekkee la la tax di sujjóod mat na ñett i sunna walla aw saar ndax ku ko fàtte bàyyi nga ñett i sunna ndax jàng gi ak taxawaay bi, yelu gi walla béral gi lépp sunna la bu ko matul nak du yàqu niki lu mel ni taaya, bu dee bahda salaam boo ko fàttee doonte ay at la, boo ko fàttalikoo da nga koy sujjóodal.cosaanul sujjóod mooy bàyyi ñaar i sunna walla lu ko ëpp déet lu ko yées. farata moom saa soo ko bàyyee mëneesu koo sujjóodal xabla walla bahda salaam, da nga koy indiwaat rekk.Koo xam ne wàññi na ci ngëneel i julli deesu ko sujjóodal, benn sunna tam boo ko bàyyee doo ko sujjóodal lu dul ku bàyyi ag yelu walla béral. Béral boo ko defee ci barab boo waroon a yelu da ngay sujjóod bahda salaam ndax da ngaa yokk, boo yeloo ci barab boo waroon a béral da ngaa wàññi kon xabla salaam ngay def.Bu dee da ngaa juum ba wax ci biir julli da ngay sujjóod bahda salaam taayawaat sëlmël ndax da ngaa dolli, koo xam ne daa sëlmël ginnaaw bu mu jullee ñaar i ràkkaa niki mu doon julli tisbaar def ñaar i ràkkaa taaya taaya ju njëkk rekk daa di sëlmël war na ci moom sujjóodug bahda salaam ginnaaw bu mu jógee ba àggale julli gi. Koo xam ne daa dolli ñaar i ràkkaa niki ngay julli tàkkusaan def ko juróom benn ràkkaa walla nga dolli benn ràkkaa, boo sëlmëlee da nga koy sujjóodal bahda salaam waaye lu toll ni ràkkaa yi ab julli war a am boo ko ci dollee niki ngay julli tisbaar def ko juróom ñett i ràkkaa walla tàkkusaan walla gee kon julli ga day yàqu, timis moom boo ci dollee ñent i ràkkaa moo koy tax a yàqu.Bu fekkee yaa ngi julli di sikki-sàkka naan ñent i ràkkaa laa am walla ñett,  jàppal ni la gën a néew nga am daa di indi ñenteelu ràkkaa bi ndax boroom xam-xam yi da ñuy wax ne booy sikki-sàkka ba xam mat na am matul, jàppal ni matul boo noppee sujjóod bahda salaam, bu dee da ngay sujjóod di sik-ki-sàkka ba xam benn yoon nga sujjóod walla ñaar da ngay daa di sujjóodaat beneen, sëlmëlël ndéem yaa ngi sikki-sàkka ci ba xam sëlmël nga am déet su dee yàggul, doo ko sujjóodal darra du bahda du xabla. Bu dee diggënte bi ngay sikki sàkka ba xam sëlmël nga am déet da fa yàgg lool walla génn nga jàkka ji, kon xamal ni goo gu julli yàqu na, da nga koy julliwaat.Koo xam ni boroomug jax-jaxal la mooy ku xelam bon ba nga xam ne saa buy julli du xam ci ban ràkkaa la toll, lum xelam jàpp, na jàpp loo la te wéyal julli gi waaye ginnaaw bu sëlmëlee sopp na ñu mu sujjóod bahda salaam.Koo xam ne daa béral xunóot darra du ko ci war du xabla du bahda waaye bu dee tayeef lu ñu sib la.ñaar i ràkkaa yu mujj yi sunnaalu ñu ku ci dolli aw saar, koo xam ne da koo tay jàng ko ci def na lu ñu sib waaye du ko tax a sujjóod.Koo xam ne da fa tàmm su déggee Muxammad daa di ciy teg sallalaahu alayhi wa salam, su ko nit rombee wax turu Yonent bi SaWS mu juum wax salalaahu alayhi wa salam, bu fekkee tayu ko, sibu ñu ko, su ko tayee sib na ñu ko ak fu mu ko mën a defee ci biir julli gi.Koo xam ne da fa jàng ñaar i saar ci biir julli walla lu ko ëpp walla mu jàng aw saar jeexal ko ba dugg ci weneen walla mu rukkoo te saar wa mu tàmba-liwoon jeexul, yoo yu yépp sujjóod waru ca.Koo xam ne da fay julli am kuy wax mu di ko joxoñ walla muy yëngël bopp bi di ko junj, loo la sujjóod waru ci.Koo xam ne da fa juum ba baamu faatixa, li koy war mooy suujjóod bahda salaam waaye bu dee baamu gi tayeef la, julli ga yàqu.Boo jàngee faatixa waroon caa teg saar, dem bay waaj a sëgg fàttaliku saar wa, du la tax a siggi ni da ma ciy teg saar, ndax rukkoo gi nga jëm farata la te farata kenn du ko tàmbali di ko bàyyi di dellu ci sunna, da ngay wéy boo nop-pee sujjóodal ko xabla salaam.Ki nga xam ne da fay julli, jàng bay waaj a rukkoo fàttaliku ne li mu jàng da koo yelu te fekk lu ñu war a béral la, bu fekkee faatixa ja doŋŋ la, kon da fay baamuwaat faatixa ja, bu noppee sujjóod bahda salaam ndax daa jàng faati-xa ñaar i yoon te loo lu ag dolli la, bu fekkee saar wa doŋŋ la yelu kon da koy  baamuwaat waaye aw saar moom mënees na ñu jàng lu ëpp benn moo tax sujjóod du la ci war. Bu fekkee jot ngaa rukkoo te yelu loo waroon béral, boo noppee da ngay sujjóod xabla salaam ndax bàyyi nga béral te ku ko bàyyi da ngaa wàññi moo xam ci faatixa ji la walla ci aw saar.Boroom xam-xam yi dëppoo na ñu ni kuy julli ree te tay ko sa julli yàqu na, juum ree moom am na ñu ne day yàq julli am ñu ne du ko yàq waaye wér na ne ku sàggan kepp mooy ree ci biir julli walla kuy fo te réer. Sëriñ Tuubaa qaada lahuu Laahu maaxtaara lahuu am na benn bis mu woo mag ñi ne leen julli de na ngeen ko fonk bu baax waaye naqari naa def lool, ndax julli dëgg-dëgg boo ko dee def, boo kàbbaree su ñu faboon paaka di dagg sa cër yi benn ginnaaw benn di wacc doo ko yëg, moo ne déey mboolooo mii toog ku mën a jullee noo nu am na fi.Muuñ ci julli moom darra nekku ci du yàq julli, sujjóod waru ci, du waral baamu julli gi.Kiy julli di xalaat màggug sunu Boroom ak tëkku yi mu tëkku moykat yi wal-la muy jàng alquraan ci julli di ko settantal bay jooy, jéggël na ñu ko ko doonte ma ngay sërxët ca kaw, naka noo nu ki nga xam ne daa nekk ci biir julli am ku ñëw yàkkamti bëgg koo wax darra ba dem, moom miy julli mu ne cell dagg njàng ma ngir bëgg koo déglu ba xam li mu koy xibaar mu door a wéyal julli gi waaye déglu ga bu mu yàgg.Koo xam ne da doon julli, julli goo xam ne da fa am taaya ju nekk ca digg ba muy jullig ñent i ràkkaa walla ñett i ràkkaa, mu def ñaar i ràkkaa ba mu laataa toog, jóg taxaw walla ba mu toogee laataa taaya jóg taxaw waaye laataa ñaar i loxo yi ak ñaar i bët i wóom yi di tàqarlikook suuf si, fàttaliku na ko daa di toogaat jëm ca taaya ju njëkk ji, koo ka sujjóod waru ko ndax loo lu mu def lu woyof la, su fekkee ni ba mu fàttee taaya ji, ñaar i loxo yi ak ñaar i bët i wóom yi tàqarlikoo na ak suuf si, bu mu toog na wéy taxaw, bu noppee sujjóod xabla salaam ndax taaya joo ju mu wàññi. Bu dee ginnaaw tàqarlikoo ga dellusiwaat na toog koo ku aw àtteem ñaar la : bu dee bi mu laataa taxaw jonn la dellusi toog ngir taaya ja mu fàttaliku, koo ku bu noppee da fay sujjóod bahda salaam ndax da fa dolli bu dee da fa nég ba taxaw jonn doo ga dikkaat toog, dolli na bu noppee dafay sujjóod bahda salaam.Koo xam ne da fay julli, juum ba wal (ëf), kon dolli na, bu noppee da fay sujjóod bahda salaam, bu dee moo ko tay, kon julli ga da fay yàqu bu fekkee wal ga ci gémmiñ la ko defee, bu dee ci bakkan sujjóod waru ko. Ndéem tisli nga ci julli, bul soxlawoo naan Alxamdulillaahi Rabbil aala-miin, bul delloo  ka nga xam ne ndokkeel na la maanaam boo tislee am ku la ne yarxamukallah, bul ko delloowaat naan ko yaxfirullaahu lanaa wa lakum wa yahdiikumullah wa yuslixu baalakum, da ngay wéyal sa julli rekk. Bul dégg kuy tisli te fekk nga nekk cib julli naan ko yarxamukallah. Lii nag da ñu koo sopp, darra warul ki ko def.Bu dee da ngaa nekk di julli far bébbëli, da ngay jël sa loxo ubee ko sa gé-mmiñ te bañ a wax darra.Boo bëggee tufli da ngay génnee sa mbalaan walla sa musuwaar raay ko ci sa làmmiñ, tuflit ya taq ca waaye bul ni tëf ndax su boo baa taa ak faa day génn te loo lu da fay yàq julli gi ndax dolli nga ca lu ca bokkul.Koo xam ne da ngay xalaat ndax man yor naa am toj am déet walla ngay sikki-sàkka ci yor sobe am déet, ginnaaw ba mu wóor ko ni laab na, sujjóod waru ci.Ki nga xam ne da fay julli ba ci yàgg mu juum geestu te xar kanam gi kepp a geestu waaye jëmm ji wëlbëtikuwul darra waru ci waaye lu ñu sib la. Ki nga xam ne daa geestu ba jëmm ji jublootul xibla, koo ku moom julli gi da fay yàqu fàwwu da koy baamu ndax jublu xibla daa bokk ci saart i julli.Koo xam ne da fay julliwaale sooy ndax xaraam na ci góor mu koy sol, walla mu xool lu ñu xaraamal moy na Yàlla waaye teewul julli ga moom wér na niki noo nu ku sàcc ci biir julli.Bu fekkee da ngay jàng alquraan ginnaaw bi nga jàngee faatixa ba noppi, am ñaan yoo tàmm a teg ci faatixa, nga far teg léen ca ginnaaw faatixa ji nga jàng ci biir julli gi, nga fàttaliku ne ci biir julli nga nekk doonte benn baat nga ci jàng, da ñuy xool su fekkee ci alquraan la bokk, sujjóod du la ca fekk waaye su fekkee ñaan ga bokkul ci alquraan, da ngay sujjóod bahda salaam ngir ag dolli goo tayul waaye soo ko tayee julli ga day yàqu. Su fekkee da fa jàng baat boo xam ne ci alquraan la bokk waaye mu soppi baat ba niki iyaaka nahbudu mu wax iyaaka yubhadu walla mu yàq maanaa ma niki iyaaka nahbudu mu wax iyaaka tahbudu, sujjóodu bahda salaam moo ko cay war.Soo gëmméntoo ci biir julli gëmmént gu woyof xamal ni yàqul julli, sujjóod it du la ci war waaye boo àggee ci nelaw, nelaw yu diis xamal ne julli ga yàqu na, njàpp ma itam toj na ndax nelaw yu diis da fay toj njàpp te njàpp su tojee julli ga yàqu. Nelaw yu diis ni ñu koy xàmmee ak nelaw yu woyof mooy nelaw ba yuut walla nelaw te yoroon darra mu rot te yëgoo ko. Koo xam ne da fay julli te wéradi ba tax muy wonk, jéggël na ñu ko ko niki noo nu koo xam ne daa xaddamiku ngir lor waaye soo xaddamikoo ngir dégg ku nuyyóo nga xaddamiku ngir won ko ne yaa ngi ci biir néeg bi, yàqulub julli waaye sibéef na ñu ko.Ku nekk ci biir julli, séen kuy dem nga bëgg koo woo daa di sàbbaal ngir bu geestoo nga junj ko, sib na ñu ko waaye julli ga wér na deesu ko digël mu sujjóod ndax subxaanalaahi bokk na ci yi nga xam ne sañ na ñu koo wax ci biir julli.Bu fekkee da ngay jàng ba mu yàgg nga gag, boo xamul aaya ba ca topp da ngay tëb aaya bi nga gagee jàll ca ba ca topp ngir nga mën a jàll waaye boo xamul aaya ba ca topp da ngay rukkoo rekk te bañ a ubbi ab Kaamil di ko ci seet ngir bëgg a jàll, lii nag ci saar wu dul faatixa kepp la ñu la ko may waaye faatixa moom mëneesu koo ñàkk a jàng ba mu mat ci biir julli doonte da ngay ubbi Kaamil xool ko ca. faatixa boo ci bàyyee ab aaya te mënoo koo dabaatal ndax rukkoo nga ba siggi soog koo fàttaliku, boo noppee da ngay sujjóod xabla salaam ndax da ngaa wàññi, su fekkee da nga cee bàyyi lu ëpp benn aaya te mëneesu koo dabaatal, sa julli yàqu na.Koo xam ne bokku léen julli, ma nga beru di julli yaw it ngay julli, bu gagee soo ko gàggantee yàq nga sab julli. Sa ilimaan kepp nga sañ a gàgganti.Boo déggee ilimaan di jàng, bu gagee te wonewul ne daa bëgg ku ko gàg-ganti, bu ko gàgganti, boo déggee mu yàq aw baat jàll, sañ nga koo wax baat bi ba mu xam ni da koo yàq.Su fekkee da ngaa nekk di xalaat ci mbiru àdduna ci biir julli gi, sib na ñu ko, balaa mën a yàq julli gi da fay bari lool, bari gi ni ñu koy xamee mooy ngay xalaat mbiru àdduna ba xamatoo ñaata ràkkaa nga julli nga xam ni moo sabab nga ñàkk a xam ràkkaa yi nga julli.Ki nga xam ne da fay julli gis ku bëgg a jaar diggëm ak ay tankam ak fi nga xam ne boo dëppee sa jë fa nga koy teg, nga puus ka fa bëgg a jaar, yàqul julli, sujjóod waru ci.Ki nga xam ne bi muy sujjóod wetug jë bi la sujjóodee xayna digg jë ba daa am mettit wu fa ne walla bi mu demee bay sujjóod kaalaam tasaaroo ba mu sujjóod ci kaw kaala gi, yàqul ab julli te darra waru ci.Koo xam ne da fay julli ba ci yàgg mu waccu, waccu woo xam ne sàkku wu  ko walla mu gall, loo la yàqul ab julli te darra waru ca.Maamuum bu dee julli, nekk ci ginnaaw ilimaan su bàyyee loo xam ne bu doon moom kepp mooy julli, sujjóod da ko ciy war te ilimaan bàyyi wu ko, xamal ne ilimaan ji da koy gàdduwaale ba mu des mu wàññi farata joo xam ne ci julli gi la bokk. farata ilimaan mënu koo yenul maamuum, kon bu noppee na ko indi ngir julleem mat.Ki nga xam ne da fa jamaj walla mu gàllankooru walla mu doon nelaw ba ilimaan rukkoo te moom rukkoowul, bu fekkee ca ràkkaa bu njëkk ba la nekk, koo ku di na am ñaar i àtte : Bu fekkee yaakaar na ne balaa ilimaan a yëkëti boppam jóge ci sujjóodu ñaareel bi ci ràkkaa boo bee mu nekk, mën na fee rukkoo fekksi ko te du siggi, kon da fay gaaw rukkoo dem fekki ko. bu dee yaakaarul ni mën naa fekki ilimaan ci sujjóodub ñaareel bi te du siggi, kon ruk-koo ba daf koy bàyyi te fekki ilimaan fa mu toll, bu ilimaan sëlmëlee mu indi beneen ràkkaa buy wuutu boo bu mu bàyyiwoon ab rukkoo.Ki nga xam ne da fa sujjóodul, daa gàllankooru walla mu doon nelaw, ràk-kaa bi mu nekk sujjóodagu ko ba ilimaan jàll ca ràkkaa ba ca topp, kon da fay gaaw sujjóod sujjóodu ràkkaa bii nga xam ne ci la ilimaan jóge bu fekkee yaakaar na ne mën naa dab ilimaan balaa rukkoo ca ràkkaab ñaareel ba nga xam ne ca la jëm, su fekkee yaakaar na ne mënu fee sujjóod fekki ko ca ràkkaa boo bee balaa rukkoo kon da fay bàyyi ràkkaa boo bu rekk fekki ilimaan, bu noppee indi beneen ràkkaa bu koy wuutu waaye su fayee ràkkaa boo bu mu bàyyiwoon, sujjóod bahda salaam waru ko lu dul da fa sikki-sàkka ba xam rukkoo na walla déet, walla sujjóod na walla déet.Koo xam ne daa nekk ci biir julli, ray jiit joo xam ne jublu na ko te jengul xibla walla jëf ja yàgg ba ku ko séen defe ni nekkul ci julli, darra waru ko te julli gi yàquwul.Su fekkee ilimaan da fa jóg te li muy def xam na ñu ni ag dolli la, yaw mi xam li ko tax a jóg àndal ak moom taxaw, ki nga xam ne moom it mi ngi sik-ki-sàkka ba xam dolli gi lan a ko waral, moom it na ànd ak ilimaan jóg taxaw waaye ki nga xam ne wóor na ko ne ilimaan lii muy def dolli la, da fay toog du ko fekki ca taxawaay ba. Ñoom ñii ku ci def safaanub li ñu la digël sa julli da fay yàqu.Su fekkee ilimaan da fa sëlmël te julli gi matagul waaye da fa juum, ki nekk ci ginnaawam xam ne daa juum mu sàbbaal ko, ilimaan ànd ak moom ci sàb-baal ga xam ne julli gi matagul, kon bu noppee moom ilimaan da fay mottali  julli gi ba noppi sujjóod bahda salaam, maamuum it noo nu lay def.ilimaan soo ko sàbbaalee, muy deng-dengi, xamul li tax nga wax subxaana-laahi, may na ñu ko mu laaj ñaar ñu maanu ñu nekk ci ginnaawam, su boo baa may na ñu ko mu wax, ñiy tontu it noo nu waaye da ñuy yem ci tontu rekk te noppiwaat. Noo nu la ñu koy nettalee ndax Yonent bi SaWS daa mos di julli tàkkusaan, taaya ci ràkkaab ñaareel bi sëlmël, Sujjóodayni ne ko waaw jullib tàkkusaan da ñu koo wàññi def ko ñaar walla da ngaa juum, Yonent bi SaWS ne ko kon de da maa juum lu mu doon, mu ne ko ñaar i ràkkaa nga julli, Yonent bi SaWS daa di jóg àggale.Ndéem sàbbaal na ñu ilimaan ngir jàpp ne da fa juum waaye moom jàpp na ne julli gi mat na, na jëfandikoo li mu jàpp ndax lu ko wóor la, la muy sik-ki-sàkka yitam da koy bàyyi te jàpp ca la ko wóor waaye bu dee mbooloo mu bari ñoo ko ne subxaanalaahi te moom mu jàpp lu wuuteek la mbooloo ma jàpp, kon daa war a fekki mbooloo ma ndéem leeralal na ñu ko ag njuumteem.Bu fekkee da ngaa julli gee ba noppi ni naa julli safaa ak witar, ngay julli ba ci yàgg nga sikki-sàkka ba xam ci witar nga nekk walla ci ñaareelu ràkkaa bu safaa, su boo baa da ngay def li gën a wóor te mooy jàppal ni ràkkaa bii nga toll mooy ñaareelu ràkkaa safaa, boo sëlmëlee sujjóod bahda salaam ndax da ngaa sikki-sàkka, boo sëlmëlee julli witar.Sopp na ñu diggënte safaa ak witar bul fi wax darra, boo juumee wax ca darra nekku ca, bu dee yaa ko tay def nga lu ñu sib waaye du tere julli gi baax.Bu dee li nga fekkee ci jullig ilimaan matul benn ràkkaa, ràkkaa bu mujjam nga fekkee te fekk nga mu sujjóod ba siggi, xamal ni amoo darra ci julli gi bu ilimaan dee sujjóod xabla walla bahda sa yoon nekku ca waaye bu dee daa sujjóod bahda salaam nga ànd ca ak moom, boo jógee da ngay tàmbaliwaat julli gi.Su dee fekkee nga ci jullig ilimaan lu mat ab ràkkaa walla lu ko ëpp kon xamal ni sujjóod bu ko war rekk war na la doonte fekkee woo la waral sujjóod ba, bu dee sujjóodug xabla salaam da nga ciy ànd ak moom, bu dee sujjóodug bahda salaam da ngay jóg jàll ca la mu la rawee ba noppi door koo sujjóod, boo ko tayee ànd kook ilimaan sa julli yàqu.Bu dee ilimaan da laa raw te def luy waral mu sujjóod bahda salaam, boo jógee bay fay la mu la raweewoon nga def ca luy waral xabla salaam, da fay mel ni yaa boole def luy waral xabla ak bahda te yoo yu ñaar bu ñu dajee da ngay ëppël doole xabla ba, boo sujjóodee xabla salaam rekk mu doy. Kuy sikki-sàkka ci matug julli gi am déet far sëlmël, julli gi yàqu na ndax la gën a néew la waroon a topp daa di koy mottali, bu ca noppee daa di sujjóod bahda salaam.Boo doon julli di fay ab julli bu la raw ca waxtu, boo ca juumee mook boo ko doon julli ca waxtu wa juum ca ñoo yem i àtte.Boo doon naafile juum ca mook boo doon julli jullig farata juum ca ñoo yem ndare ci juróom benn i mas’ala yoo xam ne wuute na ñu ci : faatixa, saar, yelu, béral, dolli ab ràkkaa ak fàttaliku lenn ca ponk ya ndéem yàgg na.Boo doon julli jullig naafile fàtte ca faatixa ba rukkoo da ngay wéy rekk bàyyi ko noo nu boo noppee sujjóod bahda salaam te bu doon jullig farata am ca ràkkaa boo fàttee faatixa ba rukkoo ba siggi kon da fay bàyyi boo ba ràkkaa te ba sës ci moom wecci ko, su ko defee su julli ga jeexee benn mu boole dolli ak wàññi sujjóod xabla salaam walla mu doon dolli kese mu sujjóod bahda salaam.Boo dee naafile fàtte ca ab saar jàng faatixa kese walla muy naafile gu ñu soppoon nga béral ko yaw nga yelu ko walla ñu soppoon nga yelu ko yaw nga béral ko, yoo yu yépp boo xasee rukkoo door koo fàttaliku da ngay wéyal rekk, sujjóod sax waru ca ci wuuteek jullig farata ndax boo ca bàyyee ab saar da ngaa wàññi da ngay sujjóod xabla salaam, boo bàyyiwoon béral yelu da ngay mel ni ku wàññi fàwwu nga def xabla salaam, boo yeloo foo waroon a béral da ngay mel ni ku yokk fàwwu nga sujjóod bahda salaam.Boo doon naafile, nga am ñaar i ràkkaa ba noppi jóg jàll cib ñetteel, bu dee teel nga koo fàttaliku maanaam laataa ngay rukkoo bay siggi da ngay dellu-siwaat taaya sëlmël waaye fàwwu nga sujjóod bahda salaam ngir yokk gi. Bu dee bi mu àggee ci ràkkaab ñetteel bi rukkoo na ba siggi door a fàttaliku ne ci ab naafile la nekk, bi mu amee ñaar i ràkkaa daa waroon a toog taaya sëlmël kon da ngay jàll yokk ca beneen ràkkaa muy ñent, su ko defee  nga sujjóod xabla salaam ngir ñàkk gi nga ñàkk a wax assalaamu alaykum ci diggënte ñaar i ràkkaa yu njëkk yi ak ñaar yu mujj yi ci wuuteeg jullig farata bu ràkkaa ya xasee ba mat mu juum jóg di ci yokk beneen ràkkaa, saa yoo yëgee ni ràkkaa bi nga toll ndollal la moo xam rukkoo nga ba siggi walla déet ñoo yem da ngay dellu waat toog taaya sëlmël daa di sujjóod bahda salaam xam ni yokk nga. Boo julliwoon jullig naafile fàtte ca ponk maanaam fàtte ca farata niki ruk-koo walla sujjóod mbaa faatixa ba sëlmël ba mu yàgg nga door koo fàttaliku, kon jullig naafile ga baax na du aajewoo nga di ci def darra, bàyyi ko noo nu  rekk, wuute na ak bu doon jullig farata ndax su boo baa julli ga da fay yàqu fàwwu nga baamu ko.Naafile boo ci xasee ba dugg da fay soppiku lu war, boo ko tayee bàyyi ca benn ràkkaa walla ab sujjóod walla rukkoo, fàwwu nga julliwaat ko. Nan la ñuy julleearmal ci julli nga xam ni mooy wone ni tàmbali nga ko mooy nga wax al-laahu akbar, baat bii rekk moo ci doy boo ni woon sax akbaru Laahu du ko tax a baax, boo koy def da ngay yëkëti say loxo ba ñu tollook sa ñaar i mbagg mbaa ñu jege ko, yëkëtig loxo ya da ñu koo sopp ndax bokkul ci farata yi bok-kul ci sunna yi.Boo nekkoon ci jullig suba ginnaaw boo kàbbaree da ngay daa di jàng faa-tixa daa di ciy teg aw saar, faatixa ja ak saar ba yépp doo ca jiitël Bismillaahi raxmaani raxiim ndax fiqu Imaam Maalik da ñoo sib ku ko wax ci jullig farata ndax da ñoo jàpp ni Bismillaahi raxmaani raxiim gi ci faatixa ak gi ci yeneen saar yi ko am yépp ñoo yem da ñu ko koo tàmbalee waaye bokkul ci saar bi, alxamdulillaahi ci la faatixa tàmbalee dëgg-dëgg, bu dee ci naafile di nga mën a tàmbalee ci Bismillaahi raxmaani raxiim.Sopp na ñu boo nee Wa laa daaliin nga wax ci suuf aamiin bu dee yaw kese yaay julli, bu dee daa am ku lay jiite di na ñu sopp ci yaw nga wax ko waaye boo déggul njàngum ilimaan doo ko jéem a tolloole, su fekkee yaay jiite te fekk ngay béral li gën a wóor ci fiqu Maalik mooy doo wax aamiin da ngay bàyyi ña ngay jiite wax ko doonte am nay wuute, boo dee yelu ci ngay wax aamiin ji.ci jullig suba ginnaaw boo jàngee faatixa ba àggal da ñuy sopp nga jàng ci saar yu gudd yi ñooy yi tàmbalee ci Xujuraat ba ci abasa ñoom la ñuy wax tiwaalul mufassal, nga jàng ci benn, boo jàngee yu ko gën a gudd ba tay mu baax da ngay seet fi muxtaar mi toll bu desee lu bari mën ngaa jàng saar yu gudd, loo lu boo dee julli yaw kese la walla nga ànd ak ñoo xam ni taamu na ñu guddël gi waaye booy jiite mbooloo te amaana ñu wéradi mën na ñu caa bokk, gàttal gaa gën.Bu saar bi àggee da ngay sëgg rukkoo waxaale allaahu akbar, sopp na ñu nga boole jëf ji ak wax ji doo dem ba jàpp ci wóom ba noppi door a wax al-laahu akbar.rukkoo li ci gën mooy nga jàpp ci say bëtu wóom jàpp bu dëgër, sa gin-naaw maase nga xam ni du nóox, sa bopp it du téen du sëgg, say përëg sori  say poqotaan. rukkoo yit deesu fa ñaan, sàbbaal moo fay am mën ngaa wax Subxaana rabbiyal aziim, sàkkalu ñu ko sax ab lim, nu mu toll mu baax waaye jàpp na ñu ni wax ko ñett i yoon yu teey digg dóomu na, nga ne fa tegg ba cër ya dal farata la du lu mën a ñàkk.Boo siggee ci rukkoo bi bu dee yaw kese yaay julli da ngay wax sami’al-laahu liman xamidah lii sunna la, dellu waxaat rabbanaa wa lakal xamd lii ngëneel la. Bu dee ci jullig mbooloo ilimaan du wax rabbanaa wa lakal xa-mdu, maamuum it du wax sami’allaahu liman xamidah, ilimaan sami’allaahu liman xamidah lay wax maamuum wax rabbanaa wa lakal xamd. Boo siggee ci rukkoo bi da ngay taxaw ba ni tekk ba say cër dal nga door a sujjóod boole ca waxaale allaahu akbar ndax da ñoo taamu nga boole jëf ji ak wax ji.Taamu na ñu boo sëggee sujjóod nga indi say tenk ba mu tollook sa nopp, boo mënee fexe ba sa jë nga teg ko ci suuf moo gën nga xam ni du tege ci tapi walla leneen loxo yi tam noo nu, bu dee fu ñu lal i tapi walla moket ba mu daj soo yaboo sujjóod ca.Say loxo daa war a sori say poqotaan ci sujjóod bi, say tank ci ginnaaw yëkëtiku baaraam ya sampu ci suuf, mën nga faa sàbbaal ci wax Subxaana rabbiyal ahlaa, mën nga faa ñaan niki nga teg ca allaahumma ixfir lii, ndax da ñoo wax ni foo fu nga gën a jegee sa Boroom ci biir julli gi, mën nga koo wax ci waxiin wu teey ñett i yoon, diir ba lu mu néew néew fàwwu nga ni tekk ba cër ya dal bu ko yéesee rekk nga bàyyi farata.Boo siggee ci sujjóod bi da ngay tàllal sa tankub càmmooñ te doo ca toog, tanku ndeyjoor ba nga yëkëti ko samp baaraam ya ci suuf, yëkëti say loxo fa nga ko tegoon teg ko ci sa kaw bët i wóom, ginnaaw ba ci ngay door a sujjóo-daat ni nga ko defeewoon ci yoon wu njëkk wa.Boo bàyyeekoo ci sujjóod boo ba da ngay daa di jóg taxaw ndax diggënte ba waroo faa toog, jamono ji ngay jóg jëm ci ñaareelu ràkkaa bi da ngay waxaale allaahu akbar boole jëf ji ak wax ji.Ginnaaw boo taxawee nga jàng faatixa ak saar waaye di na ñu sopp saar wi ngay jàng gën a gàtt saar bi nga jàngoon ci ràkkaa bu njëkk ba, ba la ngaa sëgg rukkoo foo fa ngay xunóotee boo nekkee ci jullig suba, boo ca noppee door a sëgg rukkoo, def ni nga ko defeewoon ci ràkkaa bu njëkk ba, sujjóod bi tam noo nu.Boo toogee di taaya daa am toogin wu ñu sopp te mooy nga génnee say tank ci wetug ndeyjoor, bañ a toog ci sa tank ya, da ngay àgg suuf, tanku  ndeyjoor bi da nga koy yëkëti samp baaraam ya ci suuf, mën nga koo xaw a dëngël nga xam ni baaraamu déyu tanku ndeyjoor bi mooy sampu, bari na ñu ko xam bu baax te du ñu ko def ngir ngant. Boo toogee nii ci ngay door a taaya, boo nekkee ci jullig suba boo noppee ci taaya ji rekk mën ngaa sëlmël. Loo lu ñuy wax Salaatu alaa Ibraahiima bari na ay waxiin sopp na ñu nga teg ko ci taaya ji.Sëlmël ji boo waxee assalaamu alay da ngay yëkëti sa bopp tuuti mu jëm ci sa kanam, booy wax kum gi nga xaw a geestu ci sa wetug ndeyjoor nga xam ni ku nekkoon sa ginnaaw di na séen sa lexu ndeyjoor, benn sëlmël ngay def boo dee julli yaw kese ak boo dee jiite.Boo doonee maamuum da ngay wax assalaamu alaykum nii ñu ko waxee, waxaat ko ndank mu jëm ci sa ilimaan, bu dee bi ngay julli am na ku la féete càmmooñ nga daa di wëlbëtiku ci sa càmmooñ wax ko ndank, su fa kenn nek-kul ndax ci yaw la sàppe sa jeexee walla mu am ku fa nekk te amul ci julli gi lu mat ràkkaa kon du jar ngay wax ci wet goo gu assalaamu alaykum, ka fa féete bu amoon ci julli gi lu mat ràkkaa doonte sëlmëlagul du tee nga wax ko ko.Sopp na ñu boo toogee di taaya, sa loxo ndeyjoor da ngay bank ñett i baa-raam yi, baaraamu sànnikaay ak baaraamu déy ngay tàllal, baaraamu sàn-nikaay bi da nga koy yëngël muy bàyyeekoo ndeyjoor di jëm càmmooñ, su fekkoon sax ni sa taaya daa jeex te sa ilimaan jeexalagul da ngay wéy di yëngël baaraam boo bu, am nay wuute waaye yëngël gaa gën a wóor. Loxob càm-mooñ bi da nga koy teg noo nu ci sa lupp, deesu ca bank benn, deesu ca yëngël darra.Yëngël gi da ñu cee wax ni daa mel ni yat la wooy dóor seytaane, ñàkk gee yëngël it wax na ñu ni da lay junj ni benn Yàlla rekk a am, mënees naa jàpp it ni yëngël gi da lay fàttali ba kero ngay sëlmël ni ba tay yaa ngi ci julli nga di ko bàyyi xel ba sa xel mi du dem ci leneen.Yëngël gi ak bank baaraam yi ci taaya la ñu koy def waaye deesu ko def ci toogaayu diggënte ñaar i sujjóod yi.Sopp na ñu ci ginnaaw boo sëlmëlee nga tudd Yàlla niki nga wax astaxfiru Laahi ñett i yoon, daa di ciy teg allaahumma anta Salaamu wa minka salaamu tabaarakta Yaa zaal Jalaali wal Ikraami. Boo ca mënee teg aayatul Kursiyu ngir la xadiis ba wax ni ku saxal a jàng aayatul kursiyu ci ginnaaw jullig farata gu ne, darra doxul sa digg ak àjjana lu dul faatu. Sopp na ñu bala ngaa naafile walla ngay wax jeneen wax nga tudd baat yii ba noppi soog caa jàll.  Sopp na ñu ci ginnaaw boo jullee jullig farata gu ne nga wax Subxaana Laahi fanweer ak ñett, alxamduli Laahi fanweer ñett, allaahu akbar fanweer ak ñett nga mottalee téeméer bi Laa ilaaha ila Laahu waxdahuu laa chariika lahuu lahul xamdu wa huwa alaa kulli chay’in xadiir, def ko ci say baaraam moo gën def ko ci kurus, bu dee boo ko ci defee amaana nga juum ca kon boo yaboo def ko ci kurus.Sopp nañ boo jullee suba ba pare ngay tudd Yàlla ak a ñaan ba jant fenk.Bu la wóoree ni fajar fenk na moo xam nodd na ñu am déet, su boo baa da ngay julli ñaar i ràkkaa fajar yi ba noppi door caa teg ñaar i ràkkaay suba yi. Boo ko jullee te fajar fenkagul du baax di na aaje yit nga jiitël yéene ju ràññeeku njëkk nga koy tàmbali lu ko moy du ko tax a baax. Sëriñ Tuubaa qaa-da lahuu Laahu maaxtaara lahuu ngi wax ca Masaalikul Jinaan ni ñaar i ràkkaa fajar yi boo jàngee ci ràkkaa bu njëkk bi faatixa da nga cay teg alam nachrax, ràkkaa ñaareel bi nga jàng faatixa teg ca alam tara kayfa kon di nga mucc ci loru sa bépp noon.Tisbaar boo ko dee jàngal da ñuy sopp moom itam niki suba nga jàngal ko saar yu gudd yi, lépp da ñu koy yelu. Ñaar i ràkkaa yu njëkk yi ginnaaw faatixa da fay ànd ak saar, ñaar yu mujj ya faatixa kese nga ciy jàng lépp ci yelu.Boo nekkee ci taaya ju njëkk ji, taaya ja da ngay yem ci abduhuu wa ra-suuluhuu, sopp na ñu boo amee ñaar ba tàmbalee jóg da ngay bàyyi ba taxaw jonn door koo wax, ilimaan noo nu lay def, boo dee julli yaw kese tam noo nu, boo dee maamuum da ngay mel ni ku yëgul ni ilimaan a ngi jóg da nga koy bàyyi ba mu taxaw jonn ba nga dégg allaahu akbar ja nga door a jóg te doo wax darra, da ngay bàyyi ba taxaw jonn ngay soog a wax allaahu akbar.Ginnaaw boo sëlmëlee tisbaar sopp na ñu nga naafile ñent i ràkkaa, ñaar sëlmël, ñaar sëlmël, ba tay sopp na ñu bala ngaa julli tisbaar soo ko mënee nga naafile ñent i ràkkaa, ñaar sëlmël, ñaar sëlmël.Sopp na ñu bala ngaa julli tàkkusaan nga naafile ñent i ràkkaa, ñaar sëlmël, ñaar sëlmël, ginnaaw tàkkusaan sib na ñu ku ca naafile. Tàkkusaan ak tisbaar ñoo bokk lépp, li ñu wuute mooy saar ya nga cay jàng moom tàkkusaan da ñoo sopp mu gàtt, ñooy saar yi tàmbalee Suuratu Duxaa ba ci Suuratu Naasi. Timis ñaar i ràkkaam yu njëkk da ñu koy béral te ginnaaw boo noppee ci faatixa ji da nga ciy teg saar te sopp na ñu mu bokk ci yu gàtt yi, ràkkaab ñetteel ba faatixa kese lay am te da nga koy yelu. Bu ràkkaab ñetteel ba jeexee nga taaya sëlmël. Sopp na ñu ginnaaw boo jullee timis nga naafile ñaar i ràkkaa. Sëriñ Tuu-baa qaada lahuu Laahu maaxtaara lahuu daan na digle ginnaaw timis ñaar i ràkkaa, nga jàng ci bu njëkk bi faatixa teg ca Qul yaa ayuhal kaafiruun, ràkkaa ñaareel bi nga jàng faatixa teg ca Qul huwa Laahu axad.Gee, ñaar i ràkkaam yu njëkk da ngay jàng faatixa teg ca saar béral ko, sopp na ñu saar wa digg dóomu te ñooy yi tàmbalee abasa ba ci Duxaa. Ñaar i ràkkaa yu mujj ya moom faatixa kese la ñu ciy jàng ci yelu.Sib na ñu njëkk gee di jot nga cay nelaw te bàyyiwoo koo xam ni su la wax-tu wi naree raw mu yee la. Ba tay sopp na ñu ginnaaw gee boo amul jaamu Yàlla yoo cay teg walla ay yite yu far nga teel a tëdd, teel a yeewu ndax da ñuy bañ nga biddënti.Boo noppee ci gee sopp na ñu nga julli safaa ak witar te béral léen ndax bépp naafile booy def ci guddi sopp na ñu nga béral ko bu dee ci bëccëg sopp na ñu nga yelu ko. Boo doon naafile bëccëg béral ko tam lu dagan nga def waaye la gën mooy nga yelu ko.Safaa moom lu mu néew-néew di na mat ñaar i ràkkaa, boo koy julli ñaar i ràkkaa sopp na ñu nga jàng ci ràkkaa bu njëkk bi faatixa ak Sabbix isma rabbika, ràkkaa ñaareel bi nga jàng faatixa ak Qul yaa ayuhal kaafiruun, daa di taaya sëlmël, nga door a indi beneen ràkkaa bo xam ni moom rekkay beru muy witar ji. Da nga ciy jàng faatixa ak Lixlaas ak falaxi ak Naasi bu jeexee nga taaya sëlmël. Boo ci jàngoon yeneen saar tam du ko teree baax waaye yii la ñu ci gën a sopp.Boo sawaree ba bëgg a dolli safaa kon da ngay def ay ñaar ñaar ba kero ngay àgg fa nga bëgg a yem, nga daa di koy tëjee witar.Yonent bi SaWS daan na julli fukk i ràkkaa ak ñaar teg ca benn muy witar.Julli ci guddi bi ñu ci gën a taamu mooy nga def ko ci xaaj bu mujj ba gën a jege fajar te àggu ca. Safaak witar gi sax foo fu la ñu ko gën a taamoo, su fek-kee sa yeewu njëkk fajar di jot wóorul, da ngay fexe ba lépp loo war a naafile nga def ko tëjee ko witar ba noppi door a tëdd. Boo yeewoo bu la neexee di julli ay ñaar ñaar te bañ a baamu witar ba fajar jot.Bu fajar xasee fenk da ñuy sib bépp naafile ba mu des ñaar i ràkkaay fajar, boo biddëntee te fekk nga ame borub julli ci guddi, bi nga yeewoo fekk fajar fenk, di na ñu la may nga fay ko ba noppi witar door a julli suba.Witar da ñu koo fonk lool nga xam ni bu ñu julleegul suba da nga koy julli  ba noppi door a julli suba waaye boo xasoon a julli suba te julliwoo ko moom door a fàttaliku ni julliwoo ko kon mu raw la.Ku dugg ci jàkka waxtu woo xam ni sibu ñu ku ca naafile sopp na ñu balaa toog julli ñaar i ràkkaa ba noppi yu muy nuyyóo jàkka ja. Boo xasoon a toog it du tee nga war a jóg def ko. Boo xasoon a dugg jàkka te amoo njàpp sopp na ñu nga wax Subxaanallaahi wal Xamdulillaahi wa Laa ilaha ilallaa wallaahu akbar ñent i yoon, wax na ñu ni ku ko def di na ñu la fay tuyaabay ku julliwoon ñaar i ràkkaa nuyyóo ko jàkka ja.Boo ñëwoon doon jullisi ci jàkka ji te fekk julliwoo woon fajar ci sa kër kon soo yaboo def ñaar i ràkkaay fajar ya mu wecciwaale ñaar i ràkkaa nuyyóo jàkka ja waaye doo def ñaar nuyyóo ko jàkka ja ba noppi bëgg caa teg ñaar muy fajar, bari na lool ñu koy def ngir ñàkk a xam. Su fekkee da nga julliwoon ñaar i ràkkaay fajar ci sa néeg nga dikk ci jàkka ji fekk jullee gu ñu, daa am ñu wax ni da ngay julli ñaar i ràkkaa nuyyóo ko jàkka ji door a toog, am ñu ni da ngay toog rekk xaar jullig suba gi, li gën a wér mooy nga toog noo nu xaar bañ a julli darra.foo fi déggee ñu wax la njàngum yelu xamal ni li ñu ci jublu mooy yëngël sa làmmiñ di wax la ngay wax te nopp du ko dégg. Béral mooy lu mu néew-néew yaw ci sa bopp nga di ko dégg, bu amee ku sës ci yaw moom it mu di ko dégg, booy jiite tam nga yëkëti sa baat ba maamuum yi mën laa dégg.Jigéen moom yelu rekk lay def, sopp na ñu yit muy jegeel ay cëram buy julli.àttey jiite ak ka ñuy jiiteBu fekkee mbooloom jullit da ñoo tase ku ca jiite rekk mu baax waaye sopp na ñu ka ca gën a dégg fiq jiite, bu ca dollee gën caa baax gën caa bariy jaamu Yàlla ak yu mel noo nu mu gën a baax, jigéen du jiite ay góor, du jiite jigéen ni moom du ci farata du ci naafile.Bu dee ci fiqu Imaam Maalik da ñuy jàpp ni ki lay jiite yóbbaale na la cig njàngam moo tax sunna la bu dee béral nga déglu rekk te noppi bañ a jàng, bu dee yelu sopp nañ ngay jàng ci suuf ngir bañ a nekk ci leneen. Su fekkee xas ngaa am ci julli gi lu mat ab ràkkaa walla lu ko ëpp am nga ngënéelul mbooloo ndax gënee na jullig kenn am na xadiis bu wax ñaar fukk i xaaj ak juróom am bu wax ñaar fukk i xaaj ak juróom ñaar, terewul ka fek-kee ràkkaa yépp moo ëpple ngënéel, su ko defee lam la rawee bu ilimaan sëlmëlee da nga koy fay. Soo julliwoon yaw kenn ginnaaw ba nga gis mbooloo di julli sopp nañ nga baamu ànd ak mbooloo bam des waxtuw timis, gee it bu fekkee witaragoo mën ngaa baamu ngir ngënéelul mbooloo ndax da ñoo sopp witar nekk sa mujjug julli, boo xësee fekkee ci jullig mbooloo benn ràkkaa am nga ngëneel li du tax boo noppee gisaat mbooloo mu ëpp i boroom xam-xam du tax nga war a baamu, ki amagul darra ci ngënéelu mbooloo nga xam ni bi muy yeksi fekk na ilimaan sujjóod ba siggi, koo ku mën naa ànd ak mbooloo meneen julli.Sopp nañ bu ñaar i góor dee julli, kiy ilimaan féete càmmooñ ki muy jiite féete ko ndeyjoor te bañ a làng ak moom bu wér a wér, bu dee lu mat ñaar i góor walla lu ko ëpp sopp nañ ilimaan ne ca kanam góor ña féete ko ginnaaw, bu ca jigéen bokkee da fay taxaw ca ginnaaw góor ña ilimaan nekk ca kanam, bu dee ilimaan rekk ak benn góor ak benn jigéen walla lu ko ëpp kon ilimaan da fay taxaw, benn góor ga xaw a làng ak moom tuuti, jenn jigéen walla jigéen ya taxaw seen ginnaaw, góor bu doon julleek soxnaam du tax mu làng ak moom, ginnaaw la koy féete, bu fekkee ilimaan daf fee nekk ak góor goo xam ni mukkalaf la ak gone, da ñuy seet bu fekkee gone ga am na xelum jaamu Yàlla ba nga xam ni du taxaw di julli ba mu yàgg muy fo walla mu dem kon da ñu koy jàppee ni mag, ilimaan taxaw ci kanam, mukkalaf mi ak gone goo gu ne ci ginnaaw, bu dee weesoogul jëfu gone, kon na mukkalaf mi làng ak ilimaan ne ci wetug ndeyjooram, gone ga fum taxaw mu baax.Imaam raatib mooy ilimaan joo xam ni jullit ñi ñoo booloo fal ko, mennum moom doŋŋ bu taxawoon julli ci jàkka ji di na weccee jullig mbooloo, bépp jàkka ju am imaam raatib bu ñu jullee ba noppi meneen mbooloo mu dikk ca jàkka ja sib nañ ñu julli jiitël kenn, buñ ko bëggee kon da ñuy daa di génn jàkka ja, jullee fa mën a def mbooloo, buñ bëggee julli ca jàkka ja da ñuy kenn-ken-noo ndax buñ jullee ba noppi bàyyi ñeneen dikk di mbooloo julliwaat fa mën naa indig noonoo ci jullit yi, moo tax am na ñu naan bu mbooloo ma nekkee ay doxandéem deesu ko bañ ndax jotewu ñu ak waa dëkk ba darra.Koo xam ni daa julliwoon ba am farata gi wëlbëtiku di baamu ngir am ngënéel la day maamuumu waaye bu jiitee ña muy jiite yàqule ndax da fay mel ni kuy naafile, moom du yàqule ña muy jiite ñooy yàqule.Boo xasee am ci ilimaan benn ràkkaa njuumte lu ko war bam war a su-jjóod da lay waraale doonte fekkeewoo ko, bu dee xabla salaam nga ànd ko ak moom, bu dee bahda salaam da ngay nég ba fay ràkkaa yam la raweewoon ndéem am na nga soog koo sujjóod waaye doo ko defandook moom.am na ñaar yoo xam ni fàwwu nga bàyyi ba ilimaan def ko ba noppi nga  door koo def, soo ko ko njëkkee def mbaa nga defandoo kook moom rekk sa julli yàqu : tàmbali bi (allaahu akbar) ak sëlmël bi (assalaamu alaykum), yi ci des nga xam ni farata lañ xaraam na nga ànd kook moom, sib nañ it nga de-fandoo kook moom, li gën mooy nga bàyyi bam def ko nga gaaw fekki ko ca.Sopp na ñu bu ilimaan amee ñaar i ràkkaa di jëm cib ñetteel buy jóg nga mel ni ku ko faalewul ba mu taxaw jonn-jonn ba wax allaahu akbar nga door a jóg fekki ko, booy jóg doo wax allaahu akbar da ngay bàyyi ba taxaw jonn doog koo wax, soo xasee ànd ak ilimaan ci julli bépp juum boo xam ni su doon yaw doŋŋ la di na aajewoo sujjóodal ilimaan da koy gàddu niki bu àndeek ili-maan di fàttee wax allaahu akbar da koy gàdduwaale, li nga àndul ak moom du ko gàddu niki boo jógoon di fay li la raw ci moom boo ca juumee boo yaboo defar ko, mënul a gàddu ràkkaab lëmb walla sujjóodu lëmb nga xam ni farata la walla wax allaahu akbaru armal walla wax assalaamu alaykum ci sëlmël gi, farata moom ilimaan mënu koo gàddu ndax deesu ko sujjóodal benn nga def ko walla def ga wéy nga julliwaat rekk.Sopp nañ boo dee julli ci jàkka nga xam ni yaay ilimaan ja walla fu ab mbooloo di jullee, boo sëlmëlee bañ a toog rekk na nga toogeewoon mel ni sëlmëloo da ngay wëlbëti saw toogin soo manee wëlbëtiku féete ndeyjoor ginnaaw boo waxee Allaahumma anta Salaamu wa minka salaamu tabaa-rakta Yaa zal jalaali wal’ikraami ni ko Yonent bi SaWS daan defee, noo sop-pee toogaay ba du ko tee baax, bu dee sa barabu bopp nga nekk kon mën ngaa sëlmël ba noppi toog na nga toogeewoon.ilimaan ci ginnaaw bi mu sëlmëlee tàllal loxoom di ñaan, mbooloo mi ànd ak moom di ñaan bidaa la, kenn ku ne ñaanal boppam moo gën rawati na bu ilimaan yëkëtee ñaan ga, bu ko yëkëtiwul it du ko tee doon bidaa.Jullig JumaaDem julliji Jumaa farata la ndax deesu ko tolloole, boo sësee ci jumaa ji mën ngaa bàyyi bañ tàmbalee nodd noddug ñaareel, boo soree day war nga jóg ci waxtu woo xam ni di nga fekkee julli gi, jamonoy Yonent bi SaWS, Baabakar ak Omar, nga xam ni boo ba rajo amutoon da ñu daan nodd benn nodd rekk ngir wone ni waxtu wi jot na daa di julli, dañ daan yéeg ca kaw soo-roor ba walla fu kawe nodd benn nodd rekk daa di julli, lépp luy gàllankoore niki jaay da fay xaraam ci waxtu woo wu, Seydinaa Usmaan moo sos ñaareelu nodd bi, boo ba fekk na mbooloo ma tàmbalee bari, ci la def bu waxtu wi jo-tee ñu nodd nodd gu njëkk gi, goo gee la sos ndax amutoon ba mbooloo ma ñëw mu door a dikk ba toog ca minbar ba ñu door a nodd ñaareel ba, dañ ko  koy tuddee waaye boo dee seet mooy gu njëkk gi ndax moom rekk a amoon.Jullig àjjuma di na war ciy njénde mooy dëkk bu mag maanaam dëkk buy wéy, bu dee niki pël yuy tukki walla di sàmm nga xam ni mën na ñoo tuxu ci jamono ju ne, ñoo ña duñ tabax fenn jumaa ndax day aaje ngeen dëkk fa, mbooloo ma yit war naa bari ba nga xam ni bu léen ay noon soŋŋoon ñu mën léen a dello ginnaaw te du aajewoo ñuy wuti wallu, su lii amee kon farata lay doon ci ñoom ñu tabax jumaa, su ko defee bu yéesul seen dëkkuwaay ya rekk mu baax, buñ dëkkee ciy néegu ñax, jumaa ja néegu ñax lay doon, buñ dëkkee ci seng, buñ defee jumaa ja seng mu baax, bu fekkee da ñuy tabax kon fàwwu ñu tabax jumaa ji.Bu ñu xasee tabax jumaa ja far ginnaaw ga am ñu tuxu, bu mbooloo ma fa des matee fukk ak ñaar yu bokkul ak ilimaam rekk mu doy, Xutba ga fara-ta la njëkk julli gi mënul a ñàkk, njëlbéenu xutba bi ilimaan day toog as diir, toogaay bub sunna la, daa di jóg xutba benn xutba, bu benn xutba bi jeexee mu toog as diir door a jógaat xutba xutbag ñaareel bi, bu ca noppee ñu soog a liqaam taxawal julli gi, ñaar i ràkkaa lay doon te dees koy béral, saar yoo ci jàng mu baax waaye dees na ci sopp nga jàng ca ci saar wu njëkk wi Suuratul Jumu’a ginnaaw faatixa, bu dee ràkkaab ñaareel nga jàng ginnaaw faatixa Hal ataaka waaye leneen loo jàng mu baax.Képp ku nekk ca dëkk ba lu mu sori-sori war naa jullisi, boo nekkul ca dëkk ba da ñuy seet sa digg ak dëkk bi jumaa ji nekk nu mu demee, bu dee fa nga dëkkee mat na ñett i miil (miil jege na kilomet ak genwàll) kon war ngaa jullisi, bu ko weesoo waru la, soo coobarewoo ba def ko mu wecci sa tisbaar.Jullig Jumaa warul aji tukki doonte du tukkib wàññi ak luñ jegee-jegee lu dul nga fas yéene faa sax ñent i fan, jaam, gone walla jigéen ndéem teewee na ko da fay wecci tisbaaram, bu jigéen jullisee ca ginnaaw góor ña la ñuy ne, ji-géen joo xam ni ndaw la bu fekkee daa waaj ba nga xam ni mën naa am góor ñi di ko gestu day xaraam mu julliji, bu waajul ba xayna kenn du ko xool ñu sib ko, bu dee màgget moo xam ni kenn xoolatu ko dagan na mu julliji te deesu ko sib.ilimaan buy xutba day war nga déglu bañ a wax darra doonte da ngaa sori walla nga tëx ba doo dégg, da ñuy bëgg tam nga wëlbëtiku jàkkaarlook moom ak ci sàppe joo mën a nekk.Sangu janaaba bala ngaa julliji jumaa lu war la warug sunna, luñ sopp la lool waaye li gën a wér mooy du la tee jàppu ci ginnaaw boo sangoo ndax jëmmu sangu gi sunna la waaye njàpp li moom daa war, boo sangoo rekk daa  di war a dem fa saa sa lu ko moy boo fa yàggaatee da ngay ñàkk sunna si, teel gee dem ca jumaa ja ci bi waxtu wiy bëgg a jot moo ëpp tuyaaba, sopp nañ nga gëttu te sol yëre ya gën a rafet mooy ci jullig jumaa yëre yu weex, li ñu gën a taamu ci ngéru imaam Maalik mooy bu ñu jullee ba noppi nga daa di laxas te bañ faa naafile, bala nga koo mën ilimaan daa génn walla mu toog fa loo xam ni mënoon naa génn, la gën mooy nga naafile njëkk julli ji, ilimaan it su fekkee ni ñëw na fekk mbooloo mi teew te waxtu wi jot du ñu taamu ci moom muy naafile daa war a yéeg ca minbar ba xutba ñu daa di julli, su ñëwee te waxtu wi jotagul walla muy xaarandi mbooloo mi, mën naa naafileSalaatul Xawfi (Jullig ragal)Mooy su jullit yi dee xeex ak yéefér yi te ragal ni buñ maasee ñoom ñépp di julli yéefér yi soŋŋ léen, ni Yàlla sant Yonent bi SaWS ñu jullee ko mooy Sa-laatul Xawfi (Jullig ragal), lii doy na tektal ci ni sunu Boroom fonkee julli ndax jihaad santaaneem la waaye du tee bu waxtu jotee ñu war a julli.Ni ñu koy defee mooy su waxtu wi jotee, ilimaan da fay def mbooloo mi ñaar i xaaj, daa di jiite menn mbooloo mi xaaju julleem niki buñ nekkee cib tukki nga xam ni da ñuy wàññi julli yi, timis rekk moo ciy nekk ñett i ràkkaa, bu dee da léen di jiite jullig ñaar i ràkkaa kon xaaj bu njëkk bi da léen di jiite benn ràkkaa daa di taxaw temm bàyyi léen ñu teg ca beneen muy ñaar ñoom ñoo ñu daa di sëlmël daa di dellu ca xare ba, ñoo ñee taxawoon di xeex ñëw ilimaan jiite léen benn ràkkaa bi ko dese, bu léen ko jiitee daa di sëlmël bàyyi léen ñoom itam ñu fay benn ràkkaa bu njëkkk biñ fekkeewutoon.Su ilimaan jiitee kuréel bu njëkk bi ba jóg taxaw jonn day bàyyi ñoom ñu julli seen ràkkaab ñaareel, jamono joo jee mu taxaw di xaar mbooloom ñaareel bi ñëw, dañ koy tànnloo su ko neexee di ñaan walla muy jàng alqu-raan walla mu noppi bañ a wax darra, nii la koy defee ci julli yépp ba mu des timis ndax ñett i ràkkaa la, mbooloo mu njëkk mi lay jiite ñaar i ràkkaa, xaaree benn ràkkaa bi ko dese mbooloom ñaareel bi, buñ ñëwee mu daa di léen jiite benn ràkkaa bi ko dese, bu léen ko jiitee daa di sëlmël bàyyi léen ñu fay ñaar i ràkkaa yiñ fekkewutoon.Bu dee du cig wàññi nga xam ni julli yépp la ñuy matal kon benn xaaj bu nekk da léen di jiite ñaar i ràkkaa, da fay jiite mbooloo mu njëkk mi ñaar i ràk-kaa, ñaar i ràkkaa yi ko dese mu xaaree ko mbooloo ma ca des daa di sëlmël bàyyi léen ñoom ñu fay ñaar yiñ fekkeewul, du tee julli gu ne ñu noddal ko liqaamal ko. Bu dee ragal ga daa tar ba kenn xalaatul def lu mel nii kon su waxtu wi jo-tee ku ne noo mën a fexee ba julli na nga ko def moo xam da ngay dox ak say tank walla nga war walla ngay daw, da ngay jublu xibla walla déet, man ngay julli sax di dóor ak a sànniy fett ak di wax ki dend ak yaw moytul.Jullig ñaar i iid yi (Korite ak Tabaski)Ñoom ñaar sunna la ñu yu ñu féddëli, waxtu wi dagan a naafile te mooy bu jant bi yëkkëtikoo lu tollookk ñett i meetar ci sa xoolug bët fa la waxtoom tàmbalee ba balaa tisbaar a jot, bu ñu ko yéexee ba tisbaar jot raw na deesu ko defati, deesu léen noddal, deesu léen liqaamal, ñaar i ràkkaa la ñuy doon waaye da ñu koy béral, ginnaaw faatixa saar wuñ jàng rekk mu baax, sopp na ñu ilimaan jàng ci ràkkaa bu njëkk bi ginnaaw faatixa, Sabbix isma Rabbika, ci ràkkaab ñaareel bi ginnaaw faatixa Wa chams wa duxaahaa, ràkkaa bu njëkk bi da nga ciy jàng juróom ñaar i allaahu akbar door a tàmbalee jàng nga waññiwaale allaahu akbar bu njëkk bi nga xam ni mooy armal bi, boo taxawee ci ràkkaab ñaareel bi, xam nga booy jóg da ngay wax allaahu akbar, ginnaaw boo weesoo boo bu da nga ciy teg juróom i allaahu akbar, ràkkaa bu ne di na am benn rukkoo ak ñaar i sujjóod.Bu julli gi noppee ilimaan da fay daa di taxaw xutba, bu amee fi ñuy yéeg ngir taxaw fa xutba mu taxaw fa, bu ko amul taxaw fi suuf rekk, bala koo tàm-bali da fay toog ab diir door a jóg xutba xutba gu njëkk gi, bu xutbaa ba mu xaaj, toog ci diggënte bi door a jóg àggale xutba bi ci xutbag ñaareel gi, bu xut-baa ba noppi door a dellu, sopp na ñu buy dellu mu bañ a aw yoon wa mu jaa-roon bi muy dikk ci jullikaay bi, sopp na ñu lii tam ci mbooleem ñi jullisiwoon.Jullig tabaski da ñoo taamu ilimaan yóbbaale tabaskeem ca jullikaay ba rendee ko fa, bu dee lu ñuy loj mu defee ko fa, su ko defee jullit ñi yëg ni moom ray na ba noppi bu ñu delloo mën a rendi, bu ilimaan dee génn ngir julliji korite walla tabaski sopp na ñu muy wax allaahu akbar ca kaw ginnaaw bu mu génnee néegam ba ba muy yegg ca jullikaay ba, lii tam sopp na ñu ko ci jullit yiy jullisi, bu ilimaan tàmbalee julli gi lañ koy soog a bàyyi.Bu ilimaan dee xutba ci korite walla tabaski sopp nañ bu waxee allaahu akbar yaw miy maamuum nga wax ko ci suuf, la muy wax war nga koo déglu, noppi. al ayaam mahluumaat ñooy booy lim li tàmbalee ci bisub tabaski ni benn boo ci tegee ñaar ñooy ayaam mahluumaat, mahduudaat ñoom doo waññi bisub tabaski bi, da ngay waññi ñett ya ca topp, nii lañ duggantee, mahluu- maat ñooy bisu tabaski yi nga xam ni boo ci rendee am nga tabaski, mahduu-daat ñooy bis yi nga xam ni ñiy aj ci la ñuy sànni jamra yi ca Minan ñett i fan yoo yu lay doon.Sopp na ñu sangu ci korite ak tabaski ak gëtt te sol yëre yu rafet tënkuwul ci mu weex waaye na yees.Salaatul Xusuufi (Jullig Muur)Bu jant bi muuroo, julli gi ñuy julli sunna la, bu weer wi muuroo da ñu cee wuute ñii ni sunna la ñii ni da ñu koo sopp rekk, su jant bi muuroo ci waxtu woo xam ni dagan naa naafile ndax bu dee ci waxtu wu mu xaraamee niki mu tàmbalee fenk rekk daa di muuru julli da fay xaraam, bu dee waxtu wu ñu ko sibee niki mu fenk waaye amagul ñett i meetar, da ñuy sib ku ko ca julli.ilimaan da fay génn dem ba ca jàkka ja ñu julli ko fa waaye amul nodd amul liqaam, da ñoo taamu bu ilimaan jàngee faatixa teg ca saar wu gudd niki Ba-qara cig yelu, su saar wa jeexee mu daa di sëgg rukkoo, na fa yàgg ba mel ni ba muy jàng Baqara, bu siggee ci rukkoo bi wax sami’allaahu liman xamidah du jàll sujjóod waaye da fay taxawaat daa di jàngaat faatixa teg ca saar wi sës ci Baqara muy aali Imraan, bu jeexee mu daa di sëgg rukkoo, rukkoo bu yàgg ni ba muy jàng aali Imraan, bu siggee ba wax Sami’allaahu liman xamidah lay door a jàll sujjóod ñaar i sujjóod, da ñu cee wuute ndax da koy yàggal na mu yàggaleewoon rukkoo ya walla déet, bu taxawee ci ràkkaab ñaareel bi gin-naaw bu jàngee faatixa, na jàng suuratu Nisaa’i, su ca noppee rukkoo, rukkoo bu yàggee ni ba muy jàng suuratu Nisaa’i, rukkóo bu ne da fay xaw a tollook taxawaay ba ko jiitu, su ko defee bu rukkoowee ba siggi wax Sami’allaahu liman xamidah, daa di jàngaat faatixa jàng saar wa ca sës muy Maa’ida, bu ca noppee sëgg rukkoo, rukkoo bu yàggati ni ba muy jàng Maa’ida, siggi wax Sami’allaahu liman xamidah door a jàll sujjóod ñaar i sujjóod taaya sëlmël.Bu la neexee yit mën nga koo defee nii ñu ko waxee ci sa néeg kon it du ko tee baax. Bu weer wi muuroo moom ni nga daan naafilaa rekk nga koy defee, ñaar i ràkkaa sëlmël, ñaar i ràkkaa sëlmël lay doon, saar yu la neex nga ciy jàng, da nga ciy nekk ba weer wa muriku wala nga sonn door a bàyyi te ginnaaw weer guddi lay muuru te booy naafile guddi da nga koy béral kon booy julli jullig muuru weer da ngay béral.Ginnaaw bu ilimaan jullee jullig muuru jant deesu ca xutba waaye mën na léen a waar. Salaatul Istisqaa’i (Jullig mbaaw)Jullig mbaaw mooy bu ndox ñàkkee ngeen di julli ngir ñaan ko Yàlla, ñaar i ràkkaa lay doon te ci waxtu wu dagan a naafile la ñu koy defee, am njàngam dañ koy béral, saar yañ soppoon ci jullig korite ak tabaski lañ ci sopp muy Sabix isma Rabbika ak Wa chams wa duxaahaa, ràkkaa bu ne benn rukkoo lay am, benn taxawaay ak ñaar i sujjóod, bu ñaar i ràkkaa yi jeexee ilimaan taaya sëlmël daa di wëlbëtiku jàkkaarlook nit ñi ba ñu jekkandiku mu soog a jóg xutba.Sopp na ñu mu sukkëndiku ci darra lu mel ni bant wallaw yat, ba tay ñaar i xutba lay doon nga xam ni da fay toog ci diggënte bi, bu xutbaa ba àggal da fay wëlbëtiku jublu xibla wëlbëti làmbaayam la nekkoon ci mbaggum ndeyjooram dem ca càmmooñ ba, la nekkoon ci mbaggum càmmooñam ñëw ci ndeyjooram, mën na koo def te du tax cat ya féetewoon suuf soppiku, nit ña def ni moom, moom mu taxaw nit ña ñoom toog, amul yenn kàbbar yoo koy beral niki noo nu nga koy defee ci korite mbaa tabaski, amul nodd amul liqaam ndax du farata.Mbërëg ak i àtteemJigéen yiy gis dereet ñett i xaaj la ñu : ku ko mosul a gis, ku ko baaxoo mooy ku ko gis gisati ko ak ku ëmb ba noppi gis ko doonte du koy faral di gis. Ki ko mosul a gis, dereet ja mënul a yàgg ba weesu fukk i fan ak juróom, su amee fukk i fan ak juróom te taxul mu jeex na xam ni jàngoro la, na sangu tey julli ak a woor, mën naa sottiku jeex ci diir bu gàtt walla mu am benn fan walla ñaar waaye lu mu yàgg-yàgg du weesu fukk i fan ak juróom. Bu dee koo xam ni baaxoo na koo gis da fay xool rekk yoon yi ko jiitu la mu baaxoo, da fay seet yoon ba mu weesu ñaata fan la tolloon, mu jàpp ni bii tam noo nu lay toll. Su fekkee na mu tolloon jeex noo na la tollaat jeex kon leer na, bu dee da daan am masalan ñett i fan jeex tay mu amaat ko te jeexul, su boo baa da ciy yokk ñett i fan werlóo ko, bu ko weesoo na dem sangu tey julli ak a woor te jàpp ni jàngoro la. Su fekkee ni ya weesuwoon am na ci boo xam ni ñett i fan la woon ak boo xam ni ñent i fan la woon ak boo xam ni juróom i fan la woon kon da fay jàpp la gën a bari, su dereet ja jeexul mu door cee dolli ñett i fan bu ko weesoo mu xam ni jàngoro la daa di sangu. Bu dee am na la mu daan am ciy fan te dereet ja jeexul waaye moom daa baaxoowoon fukk i fan ak juróom door a jeexal, bu ko amee te jeexul da fay daa di sangu te tàmbalee julli ak a woor, koo xam ni daa aadawoo fukk i fan ak  ñent, su ko amee te jeexul da ciy yokk benn fan, ku aadawoo fukk i fan ak ñett, su ko amee te jeexul da ciy yokk ñaar i fan, koo xam ni daa aadawoo fukk i fan ak ñaar mbaa lu ko yées, men naa yokk ñett i fan ngir wóorlóo ko.Koo xam ni daa ëmb ba noppi gis ko te fekk na ëmb ba am ñett i weer jëm kaw te àggul ci juróom benn i weer, sañ naa natt ba fukk i fan ak juróom ba gën jaa bari ñaar fukk i fan, bu ëmbee ba am li ko dalee ci juróom benn i weer ba kero muy wësin door a gis mbërëg ja, na xam ni lu mu yàgg-yàgg du weesu ñaar-fukk i fan mbaa lu ko nuru mooy day jàll ba ci weer mooy gën jaa yàggam, li yéeme mooy bu dee door a ëmb gis ko walla ba ëmb bay am ñett i weer da ñu caa wuute waaye ñaar i àtte yii moom dëppóo na ñu ci. Bu fekkee da fay koo xam ni day jéllal ni muy gisee dereet ji, lee lee du ko gis bu ëllëgee mu ñëwaat, day waññi fan yi nga xam ni ca la koy gis ba mu mat na mu daan toll, su dereet ja jeexee kon mu baax, bu ko waññee ba mu yegg ca na mu daa toll te jeexul, su boo baa da ciy yokk ñett i fan masalan koo xam ni bu mosaan a gis dereet day am ñent i fan jeexal waaye day def bu ëllëgee mu ñëw lee lee du ñëw, kon day waññi fan yi mu ñëw su matee ñent i fan jeex mu baax su jeexul mu dolli ca ñett i fan yi ñu wax sank, bu ko ci dollee te jeexul na jàpp ni jàngoro la, na sangu di julli ak a woor.Jigéen ju ame dereet ba kero muy jeex mu sangu mbaa su ko sangu të wee mu tiim, xaraam na ci moom mu julli te su julliwoon it du baax, xaraam na ci moom mu wër Kaaba gi (Tawaaf) ak laal ab Kaamil walla mu woor te su woo-roon it du baax muy koorug farata niki ramadaan walla koorug coobarewu, du sañ a dugg jàkka doonte ci biir kërëm la jàkka ja nekk. Julli gi moom du ko fay waaye koor ga moom da koy fay keem fan ya nga xam ni ñoo ko raw ci koor ga. Bu ragalee fàtte la mu mokkaloon ci alquraan dagan na ci moom mu koy tari te bañ a laal jëmmu Téere bi. Koo xam ne soxnaam daa ame dereet i mbërëg ba kero muy jeex ba mu sangu, na wormaal la dalee ci jumbax bi ba ci bëtu-wóom bi, du ko sañ a laal rawati na di joteek moom, li des ci yaram wi sañ na koo laal.Dereetu wësinDereetu wësin mooy dereet joo xam ni am doom moo ko waral, lépp lu ñu ko daa aaye ci dereetu mbërëg tere na ñu ko ko ci dereetu wësin. Mën naa gaaw a jeex niki mu am benn fan daa di jeex walla ay fan waaye mënul a weesu juróom-benn fukk i fan, bu ko amee te jeexul rekk na jàpp ni jàngoro la na sangu tey julli ak a woor di def yépp niki bu dereet ja jeexee njëkk muy  yegg ci juróom-benn fukk i fan yoo yu. Bu fekkee da fa gisóon ni dereet ji ñëwatul mu daa di sangu di julli ak a woor far mu ñëwaat da fay seet diggënte fa mu jeexeewoon ak fi mu dellusee ba xam mat na fukk i fan ak juróom walla mu ëpp ko, day jàpp ni dereetu wësin ja foo fu mu jeexee fa la yem, lii mu mujjee gis dereetu mbërëg la ndax fukk i fan ak juróom mat na laab te topp ko ci atteg mbërëg. fa dereetu wësin ja jeexeewoon ak fi mu gisaatee dereet bu yéesee fukk i fan ak juróom day jàpp ni dereetu wësin jaa jeexutoon, kon lii mu mujj a gis da koy booleek fan ya mu amoon waaye fu mu fi ëppee juróom-benn fukk i fan rekk na xam ni jàngoro la, na daa di sangu.Li ñuy defal gone guy soog a judduSopp na ñu bu doom juddóo, ñu jàngal ko saaru innaa anzalnaahu boole ca nodd, tifli ko ca noppub ndeyjoor ba, liqaam tifli ko ca noppu càmmooñ ba.Sopp na ñu lu saf suukër jiitu ci moom, lu mel ni lem walla tàndarma ju ñu tëcc ba mu nooy ñu xooj ko walla suukër.Sopp na ñu ku ko bindal Suuratul Xaaqatu raxas ko, defal ko ko toqantal.Sopp na ñu tam ku ko bindal Suuratul Balad takkal ko ko buy soog a juddu.Sopp na ñu bu juddóo ba am juróom ñaar i fan, ñu ray ca gàtt bu mucc ëyib di ab kuy, mu doon xar moo gën walla bëy, su amul lu ko man a wuutu lu ñu am mu baax.Juróom ñaar i fan yoo yu deesu ca limaale bis boo xam ni juddu na ca ginnaaw fajar, fajar ji mu njëkk a fekkee ci àdduna la ñuy lim, ba ca juróom ñaareel ba, mu doon bisu tudd ba, bu maaseek fajar gi tam dees na ko limaale.Manees na ñoo ray gàtt ba bu yoor-yooree ba ba jant biy so waaye waree-su koo ray bu fenkagul walla ginnaaw bi jant sowee. Su boo baa ndawal ngay am waaye du doon am tuddu.Sopp na ñu bu ñu koy tuddu, tur wa ànd ak rendig gàtt ga, bu ñu dee ay seex ku ci ne da fay am gàttug boppam.Sopp na ñu bu ñu ko watee, ñu saraxe lu toll ni diisaayu karaw ga ci wurus mbaa xaalis, wat gi mooy jiitu tuddu gi.Ndawalu gàtt ga dees na ca lekk, dees na ca saraxe, balaa doon am tuddu sax fàwwu da ñu caa saraxe ba noppi, doom ja yit deesu ko taqal darra ca  dereetu gàtt ga.Ki koy tuddu, bu ñu indee gone ga ba mu tiim ko sopp na ñu mu wax Bismi Laahi raxmaani raxiim allaahumma lakal xamdu alaa ma ahtayta wa awlayta wa asdayta, allaahumma zidnaa walaa tanqusnaa wa akrimnaa walaa tuhinaa wa ahtinaa walaa tuxrimnaa wa aasirnaa walaa tuusir axadan alaynaa wa bis-mikal Kaafii, ikfinaa allaahumma, ajhalhu barran taqiyan walaa tajhalhu faaji-ran chaqiyan, tifli ko ko, door a nodd tifli ci noppu ndeyjoor bi, tudd tur wa ne ko tuddee naa la diw, liqaam tifli ci noppu càmmooñ ba, daa di teg loxoom ca naq ba wax Yaa Barru juróom ñaar i yoon, Yaa raqiibu juróom ñaar i yoon, Yaa rachiidu juróom ñaar i yoon ak Innaa anzalnaahu ñett i yoon.Ku judduwaalewul bakkan ak ku faatu njëkk bisu tuddu ba, du ñu léen rayal gàtt waaye dees na léen tuddu njëkk ñu léen di deñc. Daa di ciy teg a’uu-zu bikalimaati Laahi taamaati min kulli chaytaanin wa haamahuu wa min kulli aynin laamahuu ñett i yoon.Bismi Laahi arqiika min kulli daa’in yuuziika wa Laahu yachfiika wa yunjiika wa yaj’alul barakata fiika anbataka Laahu nabbaatan xasanan ñett i yoon.Kuy nàmp bu ñu ko takkalee Suuratu Naasi di na ko aar ci yu bari.Su fekkee gone ga ndeyam da koo ëmb juróom ñaar i weer kon mën na koo nàmpal ñaar fukk i weer ak ñett, bu dee juróom ñent i kon mën na koo nàmpal ñaar fukk i weer ak benn.Saa yu ndeyam ëmbee war na ñu koo daa di feral. Gone ga tam bu amee lu mu mën a dundee lu ko mën a dëgërël kon lu ñu ko gën a gaaw a feral moo gën. te ñu bind Suuratul Buruuj takkal ko ko. Li ñuy defal ku faatu dikk ci moom, nees koy sangee ak suul gaKoo xam ni gis nañ ci moom màngargay faatu taamu na ñu ñu jëmële ko xibla nga xam ni da ñu koy tëddël wetug ndeyjoor, kanam gi jëm xibla su mënee nekk, su jàppandiwul ñu jaaxaanal ko tank yi jëm xibla.Bokk na ci màndarga yi, bu bët yi yëkëtikoo jëm kaw, jë bi ñaq, su fekkee wóor na ni faatu na ba noppi, da ñuy sopp ñu sëlëm bët yi mu gëmm, bu ñu sañoon ki koy sëlëm day doon ka gënoon a am ñeewent ci moom, ci yoo ya jamono sopp na ñu koo ka wax Bismillaahi wa alaa sunnati Rasuulillaahi sallalaahu alayhi wa sallam wa salaamun alal mursaliin wal xamdu lillaahi rabbil aalamiin limisli haazaa fal yahmalil aamiluun.Ba tay sopp na ñu bu faatoo ba noppi ñu jël ab morso daa di gaaw takk ci  bopp ba, takk ci ŋaam yi nga xam ni da fay ŋeb, sopp nañ ñu nooyal yaram wi mu bañ ni kàdd, bëgg nañ it ñu yëkëtee ko fi suuf teg ko ca kaw daa di koy sàng, bëgg nañ it kenn dend ak moom di ko sa Laa ilaaha ilalaa ndax moom it mu wax ko ndax man kaana aaxiru kalaamihii mina dunyaa Laa ilaaha ilalaa daxalal janna (ku Laailaaha ilalah nekk kàddoom gu mujju ci àdduna nga tàb-bi àjjana), du ni ko wax ko waaye da fay dend ak moom di ko wax, bu ko xasee wax mu noppi, buñ mënee fexe mu set sobe bañ koo taq ci lim sol ak fam tëdd yépp, sopp na ñu ku ame mbërëg walla jannaaba bañ koo jege, jigéen it mën na faa bañ a jege ndax muñ dañ cee mënul lu bari, yenn ci boroom xam-xam yi taamu na ñu bu yeggee foo fu kenn toog fa bopp bi di ko jàngal suuratu Yaasiin waaye Imaam Maalik sib na ku jàngal kenn alquraan moo xam ba mu faatoogul la walla ginnaaw bi mu faatoo la, moo xam ba ñu koy suul la walla ginnaaw ba ñu ko suulee ba noppi, sib gi mooy bëgg koo jàppee sunna waaye bu ñu ko defee ngir barkeeelu du ko sib wax na ñu ni ba fa Maam Moor anta Sali tollee, Sëriñ Tuubaa wàcceel na ko alquraan.Jamono yoo yu du ñu bañ ku sotti rongooñ te bañ a ànd ak kàddu, sopp na ñu fa dëgërlu ak muñ ñeel képp ku ko àttan, di xaacu ak a dajaloo di jooy di waxaale mbaaxu ki faatu sib na ñu ko. Sang ab néew amul yemukaay na set rekk, fardul kifaaya la ci wax ji gën a wóor, bu ko ko kenn defalee mu wàcc ña ca des, bu ñu ko seetaanee kenn bañ ko koo defal kon ñoom ñéppay am bàkkaar.Ni ñuy sangoo jannaaba rekk la ñu koy defee, bu ndox mënul a am ñu tiimal ko ni ñuy tiimee boo bëggee julli te amoo ndox, néew bi sopp nañ ñu sang ko ñett i cangaay, benn cangaay tóol na waaye ñaar sax a ko gën, ñett i cangaay yi boo ko dee def, cangaay lu njëkk li bu déem mënee am dañ koy wal ba mu nooy jaxase ko ci ndox mi sangee ko yaram wi, bu amul lu mel ni saabu mën na koo wecci, ginnaaw bi ñu sang ko cangaayal ñaareel boo xam ni da fay nekk ndoxum kese cangaayal jannaaba, jàppaaleel ko ci moo gën du tee cangaayal kese gi doy na, ginnaaw bi ñu sang ko cangaayal ñetteel bi boole ca gëttug kaafuur bu mënee am, bu amul it beneen xeetu lajkoloñ bu ñu am baax na.Kay sang néew ba ak ku mu mën di doon da fay suturaal la tàmbalee ca jumbax ba ba ci bëtu wóom ya, def ci loxoom ay gaa (gant) walla sagar wu tal, am na ñu wax ni bu dee awra ja daa taq taqaay boo xam ni loxo ba rekk moo ko mën a setal kon mën na caa àgg du tee da koy muur te bañ di ko xool.ab néew deesu lewwi ay weewam, deesu wat karawam, buñ ko jotee lewwi walla ñu wat ko ba noppi su yaboo ñu boolekook yoo ya suulaale, sopp  nañ it ñu bës biir ba ndank ba lu waroon a génn daa di génn ndax da ñuy bañ ñu sang ko ba noppi am lu génn ci moom waaye bu ñu sangee ba noppi darra génn ci moom du yàq cangaay la, da ñuy raxas loo lee génn rekk, li gën mooy nga tërël ko foo soxla rekk nga wëlbëti ko, soo ko dee tërël da nga koy tërël ci wetug càmmooñ ndax ngay njëkkee ci wetug ndeyjoor ji ndax lu ñu sopp la, dëj ko yit dagan na.Sopp na ñu ñaar i wëy-deñcante ku ci njëkk a génn àdduna ka ca des sang ko, jigéen bu faatoo ci ab àll te fekk ña fa nekk ñépp diy góor te ku xaraa-manteek moom nekku fa, su boo baa góor du ko sang da koy tiimël rekk te bu ko dee tiimël da fay raay kanam ga, raay loxo ya ba ci tenk ya, foo fa la farata yi yem du jàll sax ci sunnay tiim yi ndax su dul boroom kërëm, jigéen ni moom moo  ko war a sang.Bu góor faatuwoon nga xam ni soxnaam nekku fa, góor ni moom nekku fa ay jigéen rekk nekk fa kon it jigéen da koy tiimël rekk ci masaa kanam ga, loxo ya di na ko mën a masaa ba ci coñc ya.Su góor faatoo te gisuñ góor ni moom gu ko mën a sang te jigéen ju xa-raamanteek moom ne fa di na ko mën a sang waaye na suturaal li dalee ci jumbax ja ba ci bëtu wóom ba, am na ñu wax ni loxoom du ca àgg waaye da ciy takk sagar wu tal door koo mën a raxas, néew bu jigéen bu amee góor gu xaraamanteek moom bu fa nekk kon di na ko sang ci kaw mbalaan muy sutu-raal yaram wéppu néew bi, du da ngay awale sa loxo ci kaw càngaay waaye da ngay wut lu mel ni aw sanke bu tal bu jàpp ci kaw ba ci suuf nga xam ni doo séen jëmmu yaramam waaye da nga koy summi mu ne ca biir, nga takk ci sa loxo morso bu tal walla gaa (gant), di dugël sa loxo ci biir di raxas yaram wa.ab néew bu ñu ko dee sàng da ñoo sopp càngaay lu tóol, benn tóol na waaye daa néew ba ëpp kon ñett mooy gën jaa néew, li ñu gën a sopp mooy góor ñu defal ko juróom i mbalaan, jigéen juróom ñaar, ku ñu ci defal kaala walla muu-raay walla tubëy niki taraxlaay da ñu léen di waññiwaale ci mbalaan yi.Juróom i mbalaan i góor yi ñu taamu ñooy : mbubbu mi nga koy solal, kaa-la, solal ko tubëy nga ëmb kook yeneen ñaar i mbalaan muy juróom.Juróom ñaar i mbalaan yi ñu sopp bu dee jigéen la : mbubbu mi nga koy solal, muuraay, wutël ko as kumba, nga ëmb ko ci ñent i mbalaan muy juróom ñaar. Sopp na ñu ci diggënte càngaay yi nga def ca lajkoloñ ak ci yaramam wa ak cëru sujjóod yi muy jë bi, bakkan bi, bëtu wóom yi, loxo yi ak catu baa-raamu tank yi, su ko defee pax i bët yi, nopp yi ak gémmiñ gi ak bakkan bi ak  buntu suuf yépp da ngay jël wëttéen daa di ciy suy lajkoloñ taf ko ci kaw bunt yoo yee te bañ ko caa nóox.Koo xam ni daa daanu ca toolu xare ba ngir yëkëti lislaam deesu ko sang deesu ko sàng, la mu sol bu sàngee yaramam ca la ñuy yem deesu ca dolli darra, bu defee yaramu neen walla lam sol sàngu ko ñu mottali ko bam mat càngaay rekk, deesu ko jullee yitam, bu dee da ñu koo yëkëti fekk ko ak i gaañu-gaañu mu faatu ginnaaw ba dees na ko sang dees na ko jullee, bu dee ba ñu koy yëkëti seddagul waaye jam na ñu ko ci pàdd ba noppi mu wóor ni da fay faatu kon deesu ko sang deesu ko jullee. Ku ray boppam bu fekkee ni xare la du tee dees na ko jullee, bàkkaar ba moo koy gàddu diggëm ak Boroo-mam, bu rayee boppam te tayu ko darray bàkkaar nekku ca dees na ko jullee te waay ju baax mën na faa teew.Ku def ci yoon lu ñu ko war a rayee, ñu ray ko niki gétën walla mu njaalóo walla mu ray bakkan ñu ray ko, dees na ko jullee waaye bu ñu sañoon ilimaan ji ci boppam du ko jullee, ku baaxam siiw du fa teew, mbooloo mu bari yit du fa daje, bu dee ilimaan ak gaay yu baax yii bu ñu ca demul kenn du ko jullee kon su yaboo ñu dem ca, taamu wu ñu bu ñuy génnee néew ba di gé-nneewaale lu mel ni furno bu def i xal, soo dee gunge néew bi nga jiitu ñi yor néew bi topp sa ginnaaw moo gën, boo waree walla ngay jigéen nga féete néew bi ginnaaw moo gën, boo waree mën ngaa jiitu tam.Sopp na ñu bu ñu dee tërël néew bi ci bàmmeelam ñu tërël ko mu tëdd ci wetug ndeyjooram, ñu jël lu mel ni doj walla suuf ñu def ko ci ginnaawam ba du jàllarbiku ndax daa mënul a tëye boppam, boo takkoon tank yi walla loxo yi, da nga koy dindi, ña ko teewee walla ka koy tërël da fay wax ni Allaahum-ma inna saaxibanaa qad nazala bika wa xalafa dunyaa waraa’a zahrihii waftaqara ilaa indika, Allaahumma sabbit indal mas’alati mantiqahuu wa-laa tabtaliihi fii xabrihii bimaa laa taaqata lahuu bihii wa alxiqhu bi nabiyi-hii Muxammadin sallalaahu alayhi wa sallama.Tabax bàmmeel walla nga weexal ko niki nga laso ko walla nga muur ko aajoo na teqale, bu dee ngir gën a rafetalante la ñu ci jublu da fay xaraam, bu amee ku joxewoon suuf sa ngir ñu fay suul kenn du fa sañ a tabax, def ko fa da fay xaraam, bu fekkee foo fee sa suufas bopp la walla muy àll bu kenn moomul te tabax ba jubluwoo ca lu dul màndarga ngir xàmmee ko te du jur benn yàq su boo baa di na dagan da ñu koy sib rekk.ab jullit bu baayam dee yéefér génn àdduna, da fay dem jébbël ko ña mu bokkal diine ñu toppatoo ko, bu ñu fa nekkul na ko suturaal suul ko, bu mu ko  jéem a defal darra ci ay yëfu jullit.   Jullee néew ak ni ñu koy ñaanaleeJullee néew fardul kifaaya la te boo koy jiite da ngay teewlu ni li ngay def fardul kifaaya la waaye da fay xaraam ci waxtu wu naafile xaraam niki bu jant bi tàmbalee fenk te lépp fenkagul walla mu tàmbalee so te lépp sowagul, suñ ko defoon dees na ko baamu, di na ñu ko sib boo jullee suba ba nga xam ni muxtaarum suba jeex na nga xam ni bu nit dee ñëw soo ko xoolee xam ni kee de diw la ndegam muurul kanamam, waxtu yii yépp da fay fekk ragalu ñu ca ag soppiku, bu ñu ko ca ragalee amul wenn waxtu wu ñu cay nég, la ca war yépp da ñu koy daa di def jullee ko jébbël ko Boroomam.Ki gën a yayoo ci jullee néew mooy ka mu dénkaanewoon ni na ko jullee ngir yaakaar ci moom mbaax, bu dee daa am ku ko war a jullee ci ay mbokkam te koo ka neexu ko moo tax mu ni na ma diw jullee du tee mbokk moo ma mën na koo jullee. Juróom i farataam ya ñooy yéene ji, taxawaay ba, ñaan ga, kàbbar ya ñuy kàbbar ca biir muy ñent ak assalaamu alaykum ji.Kàbbar bi ngay njëkk a wax nga xam ni mooy armal bi la ñu sopp nga yëkëti say loxo, ya ca des da ñoo taamu nga wax allaahu akbar ci sa làmmiñ te bañ a yëkëti say loxo, ki doon jullee bu fàttee ci ñent i kàbbar yi benn te gaaw koo fàttaliku da koy daa di def fa saa sa, bu ko yéexee fàttaliku julli ga day yàqu da ñu koy julleewaat doonte suuloon na ñu ko, da ñu koy julleewaat ca bàm-meel ba, bu fekkee ilimaan daa fàtteb kàbbar te maamuum fàtte wu ko moom julleem di na wér, ilimaan moom julleem du wér. Bu ilimaan kàbbaree ba àgg ci bub ñenteel bi nga xam ni moo ca mujju, bu ko neexee bu nee allaahu akbar daa di wax assalaamu alaykum bañ a ñaan ci diggënte bi, bu ko neexee yit teg ca ag ñaan di na ñu ko indi ci kanam insaa allaa.Bu ñu doon jullee néew defe ni góor la ndeke jigéen la walla nga defe ni jigéen la ndeke góor la du ci wàññi darra, la aay mooy mu jàpp ni kenn la ndeke ñaar la ñu walla ñu ëpp ko su boo baa da ñu léen di boole ñoom ñépp julleewaat léen, bu dee daa am ku mu ca ràññee bëgg koo jullee ba noppi door a jàll ca ña ca des du ko tee baax, bu dul loo lu ñépp la ñuy julleewaat, bu jàppee ni mbooloo la ndeke kenn la du ko tee baax.Sopp na ñu booy jullee góor nga taxaw fa tollook ndigg la, bu dee jigéen sopp na ñu nga taxaw fa tollook mbagg ya, assalaamu alaykum gi ñuy wax ci jullig néew farata la, sopp na ñu nga wax ko ndank ci suuf, maamuum tam wax ko ndank ci suuf. fekkee jullee ga ak rob ba tuyaaba ju rëy a rëy la, Yonent bi  SaWS misaal na ko ci xadiis mu tollook doju uhud ci rëyaay.ñaanal néew farata la, sàkkalu ñu ko ñaan goo xam ni moom rekk a doy, goo sàkkal sa bopp sax baax na, goo doyloo yit baax na, ñaan gii taamu na ñu ko lool ba ci Imaam Maalik ci Muwatta mooy Allaahumma innahuu abduka wabni abni abdika wabni amatika kaana yach’hadu an laailaaha ilaa anta waxdaka laa chariika laka wa anna Muxammadan abduka wa rasuuluka wa anta ahlamu bihii, Allaahumma in kaana muxsinan fazid ixsaanih wa in kaana musii’an fatajaawaz an sayi’aatihii, Allaahumma laa taxrimnaa ajrahuu wa laa taftinnaa bahdahuu, bu dee góor boo niwoon Allaahummax-fir lahuu warxamhu walla bu dee jigéen nga ni Allaahummaxfir lahaa warxa-mhaa mu doy, ñaan gii moo dikk ci risaala. Boo kàbbaree lii ngay njëkk a wax : Su fekkee ñaan gii mu indi moom ngay jàng, kon boo kàbbaree da ngay  wax ñaan gi ba mu jeex, kàbbaraat beneen, dellu waxati ko ba àgg ci bub ñenteel ba, daa am ñaanug boppam moo nekk nii : Boo ko waxee ba noppi door a sëlmël, bu dee jigéén la, ñaan gi da fay soppeeku nii :Soo bëggee jullee néew boo xamul góor la am jigéen kon da ngay fas yéene jullee mbindéef mii tëdd nga xam ni da nga koy jigéenël ndax jëmmu baat bi ci arab day jigéen (nazaamatu).Taamu nañ ñu boole néew yi julleendoo léen ngir barkeb ñenn ñi wàcc ci ñenn ñi, su boo baa su ilimaan taxawee ñi sës ci moom ñooy doon góor ña doonte benn góor la, da ngay njëkk a rangale góor ñi ba noppi, nga xam ni da ngay tërël benn góor, tërël beneen góor ci kanamam mu féete ko penku bañ mat nga door a rangale jigéen ña ca kanam a kanam ñu wuti xibla, ku xamul da fay defe ni da ngaa jox jigéen daraja ju ëpp fekk noo nu la, su ko defee góor gi ci gënoon a bari xam-xam gën caa mokkal alquraan dàqoon caa jaamu Yàlla la ñuy njëkk a tërël, ilimaan taxaw tollook moom, néew yi ci des nekk ci kanamam.Su amee gone yu góor ak yu jigéen, bu góor ñi matee nga door a tërël jigéen  ñi, bu góor ñi tëddee ba noppi, kenn tëdd kenn nekk ci kanamam, gone yu góor yi ñoo ciy topp nga door a tërël jigéen ñi ñu nekk ci kanam a kanam.Mënees na ñu koo sàppee niki julli mooy tërël kenn, tërël keneen ay tankam jëm ci boppu kenn ka bañ jeex, ñu seet ka ca dàqoon a jaamu Yàlla walla ka ca gënoon a mokkal alquraan, ilimaan taxaw tollook moom du tee ñépp lay ñaanal.Mënees naa suul mbooloo ci benn bàmmeel waaye taamu wu ñu ko xanaa ngant lu mel ni suuf su naqaree gas walla almeer ya xat lool, su ñu demee ba koy def da ñuy seet ka ñu defe ni moo ca gën mu nekk ci kanam ñenn ña nekk ci ginnaaw ci biir bàmmeel bi.Bu ñu suulee néew te jotu ñu koo jullee te génnee ko wóorul ndax xay-na tàmbali naa soppiku kon da ñuy jullee ca kaw bàmmeel ba rekk waaye bu wóoree ni soppeekoogul da ñu koy génnee ca biti, jullee ko ca biti door koo suulaat.Koo xam ne xës na ñu koo jullee te mbooloo jullee ko, ginnaaw ba ñu bëgg koo julleewaat taamu wu ñu ko, su dee julleewoon na ñu ko te kenn rekk moo ko julleewoon, su boo baa di na ñu taamu ñu julleewaat ko su fekkee mbooloo moo koy jullee.Ki faatu bu fekkee li ëpp ci yaram wi feeñ na niki ku ko defoon ñett i xaaj, ñaar i xaaj yi feeñ na ñu, su boo baa da ñuy àttewoo ni li ëpp feeñ na ñu sang ko sàng ko jullee ko, jëmm joo xam ni loxo ba rekk mbaa tank ba rekk a feeñ li gën a wér mooy deesu ko jullee ndax jombul ni mi ngi dund ndax yoo yu mënees na ñu koo ñàkk ba noppi di dundu.Ñaan, jullee ak sang goneBooy jullee gone ginnaaw boo kàbbaree da ngay sant Yàlla julli ci Yonent bi SaWS daa di wax ñaan gii : Su ñaan gi jeexee nga waxaat allaahu akbar, jàngaat ko, boo waxee allaahu akbar ba ci ñenteel bi day am geneen ñaan gu mel ni taaya gu bokkul ak gii gooy wax mi ngi nii :Boo waxee ñaan gii ba noppi daa di sëlmël.Koo xam ni daa juddu te indiwaalewul bakkan deesu ko jullee, deesu ko sang deesu ko sàng, da ñu koy raxas ba mu set def ko ci ci ab morso daa di koy suul.sib nañ ñu suul ko ci kër, yóbbu ko ca armeel ya moo gën, deesu ko donnu moom it du donnu, deesu ko donnu mooy bu fekkee ba ko yaayam ëmbee daa am ku ni ko li nga ëmb laa sarax lii walla ñu may ko ko, bu indiwul bakkan du ko moom da ñu koy saraxe delloo yéene ja ka ko ko saraxoon walla ka ko ko mayoon.Ki faatu bu dee xale bu góor bu toll ci juróom benn i at mbaa juróom ñaar ba juróom ñett, jigéen mën na koo sang doonte ay góor a nga fa, xool awra ja aayul. Su ko weesoo te àggagul ci kàllafe mënees naa xool awra ja waaye jigéen du ko mën a sang, bu demee ba jege kàllafe da ñuy aaye ku xool awra ja jigéen it du ko sang.Bu fekkee xale bu jigéen moo faatu góor du ko mën a sang, wuute na ñu ci bu tollagul fu ñu mënee bànneexu ci moom niki bu àggagul ci juróom i at, li gën a wóor mooy góor du ko sang.KoorKoor daa bokk ci ponku lislaam yi, buñ gisee weer wi bu dee Koor gaa, ñu woor, bu dee Kori gaa ñu wori, buñ wooree ñaar fukk ak juróom ñent far asa-maan si lëndëm xamu ñu ndax feeñ na am déet kon dañ ciy dolli benn muy fanweer ñu door a wori niki noo nu bu dee dañ am ñaar fukk ak juróom ñent ci Baraxlu tam da ñuy mottali fanweer ba noppi door a woor.Yéene gi da nga koy fanaanoo te mooy nga fas ko ci diggënte fi jant bi  sowee ak ba muy fenkee mooy guddi gi ci la ñuy yéenee, su xasee fenk te yée-newoowoon niki da ngaa yëguloon ni weer wi feeñ na biig kon doo lekk doo naan waaye du tee da nga koy fay, boo xasee yéene ci guddi gu njëkk goo gu mën naa yóbbaale ya ca des yépp lu dul ni daa am bis boo dog walla bis yoo dog ngir tawat, di na aaje guddi gu ne nga teewlooti yéene ja.Koor mi ngi tàmbalee fi jant fenkee ba jant so.Bokk na ci sunnay koor gaawee dog bañ caa yàgg ba timis ja raw la ak yé-exee xëdd mooy fexe ba bi ngay xëdd bay noppi ak bi ñuy salaatu nga doxale fa juróom ñett i simili, doonte xiifoo taamu nañ lool ku ko def, ku sikki-sàkka ci fenkug jant kon doo xëdd, doo def it lu koor aaye ndax amaana ba nga koy def fekk mu fenk, boo dëgëree bopp ba lekk mbaa nga naan te amaatoo ca lu leer ni ba nga koy def jant fenkul soo yaboo fay bis boo ba, dog gi tam noo nu la.Bu ñu amee ñaar fukk ak juroom ñent ci Baraxlu te asamaan si lëndëm, bis ba ca topp doo xam ba xam ci ramadaan la bokk am déet, wax ji gën a wóor mooy nga jàpp  ni ci Baraxlu la bokk, boo nee da ma koy woor ngir amaana mu bokk ci ramadaan te su boo baa du ma ci fayante kon nga def lu xaraam, ginnaaw gi bu la leeree ni ci ramadaan la bokk du tee ñéppay fay ndax amoowoon yéene ju dogu, woor ko ngir jaamoo ko Yàlla aayul nga xam ni boolewoo ko ci ramadaan ji, bu fekkee weer wi daa feeñ ci guddi gi te yë-goo ko fekk mosagoo darra, noo nu ngay wéyee doo lekk doo naan waaye du tee di nga fay bis boo bu ndax saartub yéene ji ci guddi gi amookowoon.Bu fekkee da ngaa nekkoon ci tukki, yoon may na la nga bañ a woor, boo ñibisee fi nga dëkk ci bëccëg bi jant bi sowagul, duñ la wax bàyyil lekk ak naan, da ngay wéy rekk di lekk ak a naan fay rekk moo la cay war.Gone guy gunge ba ci bëccëg gi mu yëgug kàllafe du tax ñu ni ko bàyyil lekk ak naan.Ku xëm fekk woorutoon far ximmëliku ci bëccëgu koor du tax ñu bàyyiloo ko lekk ak naan. Ku doon nàmpal ba woorul far gone ga faatu ci bëccëg gi tam duñ ni ko bàyyil lekk ak naan niki jigéen joo xam ni bi fajar di jot daa fekk laabul, bi ñu demee ba ci bëccëgu koor gi mu daa di laab kenn du ko wax mu bàyyi lekk ak naan, fay rekk moo ko cay war.Koo xam ni bi fajar di jot daa fekk mu sex ab tib walla mu guux ndox wal-la muy joteek soxnaam, su boo baa da fay yàbbi lam sexoon bu dee joteek soxnaam it da fay daa dindi sawukaayam fa saa sa, du aajewoo muy fay waaye  bu ca jàllaatee lum néew-néew ci loo xam ni coobareem la da koy fay.Koorug farata niki ramadaan boo ca juumee dog, fay ga da lay war te doo wéy di lekk ak a naan.Woor terewulaa soccu, def ko ci guddi moo gën a wóor waaye bu la leeree ni darra du jàll mën nga koo def ci bëccëg gi, socc bu waw moo gën a wóor ndax bu tooyee da fay am ndox te bu jàllee da fay dog sa koor.Nampatalu (xotti yaram wi génnee ca dereet) ak gàjj duñ yàq koor lu dul ragal ni mën na laa indil tawat.Boo wooree jékki-jékki waccu te du yaa ko sàkku darra waru la ca, waxu ñu mu dikk ba nga mën koo yàbbi mu far delluwaat koo ku da fay yàq koor ga fay war la ca, gall it noo nu la mel, xaaxtandiku moom darra waru la ca doonte mën nga ko yàbbi far wann ko, ki dugël baaraamam ci gémmiñam ñoddi wac-cu ma doonte darra delluwul ca biiram du tee fay war ko.Bu koor jotee fekk jigéen ja ëmb mu ragal ni su wooree di na ca feeñ kon da fay bañ a woor te du tax mu lele, kuy nàmpal te àgg ci war a woor, doom ji nangoo nàmp ci keneen waaye moom amul lu mu ko fayalee ngir mu nàmp ci keneen mbaa mu am ko waaye moom ci ndeyam doŋŋ la nangoo nàmp, da fay bañ a woor ba noppi lele.Ku màgget ba nga xam ni li des ci dundam yaakaaru cee mën a woorati muy góor walla jigéen koor wàcc na ko waaye sopp na ñu mu lele, lele mooy bis boo bee mu joxe ca am muddu mooy liibër, bis bu ne liibër lay doon.Su fekkee da ngaa ame bor ci koor gi, bañ àggaat ci Baraxlu nga waroon a fay ndax tukkiwoo feebaroo, ba ramadaan dikkaat, bor ba da fay nekk ba léegi, alamaan ja mooy bis bu ne ab liibër.Koor warul gone soppu ñu ko ci moom da cee wuuteek julli, bu dee xale bu góor ba kero muy kàllafe, jigéen it noo nu.Ku ame jannaaba ci guddi gi te sanguwoo ko ba fajar fenk fekk nga war a woor, du yàq darra ci koor gi, yéex a sangu gi bu la taxee yéex a julli suba lay jur bàkkaar.Jigéen it bu amewoon dereet far laab ci guddi gi daa di jàpp a woor waaye daa yéexee cangaay la ba fajar fenk, du yàq ci jëmmi koor gi darra.Woor bisub korite ak tabaski xaraam na, ñaar i fan yi sës ci tabaski tam xaraam na ñu woor léen ndare nga def tammatux ci aj mbaa ci xiraan ñu digël  la addiyu te amoo ko, bis bay ñenteel ba yit ci tabaski ga sib na ñu nga woor ko ci coobarewu, ku ko nisëroon mën na ko walla nga ne ci koorug tegale ba àgg ca mën nga koo woor.Ku tukki ci ramadaan tukki bu mat doxub wàññi te nga tàmbali tukki bi njëkk fajar di fenk te yit nga fanaanoo bañ a woor kon sañ ngaa bañ a woor doonte tukki ba doo ci am coono, fay rekk moo la cay war, ci ngéru Maalik koor gaa gën.Bu fekkee la ngay tukki matul doxub wàññi waaye déggoon nga ñu ni kuy tukki ci koor sañ ngaa bañ a woor ba wooroo di na ñu la dogal ngant, alamaan du ci war, képp koo xam ni daa dog kooram ngir defe ni sañ na ko te teg ko fu wér, fay rekk moo ko cay war deesu ko alamaan ci kaffaara, alamaan ji ki muy war mooy ki tay ag dog kooram ci lekk mbaa naan mbaa jote te fàwwu mu fay it, alamaan ji muy kaffaara ci weeru koor ñett i xeet la yu bokkul, bu njëkk bii la ñu ci gën a taamu mooy nga lele juróom benn fukk i miskiin, ku nekk nga jox kob mudd, mooy ab liibër, ci jamono ji jaam di am, goreel ab jaam di na taxawee kaffaara walla nga woor ñaar i weer waaye da fay aajewoo mu sësëloo nga xam ni boo ci dogoon ñaar i fan bëggkoo fayee koor, ñent i weer ngay woor yoo xam ni ñaar ya day tegaloo yeneen ñaar ya tegaloo, bu dee ñett i fan juróom benn i weer lay nekk.Bu fekkee da ngaa amewoon bor ci ramadaan ba nga koy fay nga dog te tay ko du mel ni bo dogoon ci ramadaan te tay ko, fii fay ga rekk mooy yàqu, kenn du la ci alamaan bis ba rekk ngay fayaat ci wax ji gën a wóor.Ku xëm ci guddig koor te ximmi ginnaaw bu fajar fenkee ci ramadaan koor ga du wér fàwwu da koy fay, bu fekkee jamono ji fajar di fenk ximmiwoon na ba teewlu yéene ji, bu dee lim xëm xaaju bis bi lay tollool walla matu ko kon koor ga di na baax, ki nga xam ne yit da fa màndiwoon te lim màndeewoon lu dagan la walla muy say moom ak kii xëm ñoo bokk àtte, ku màndiwoon ci lu xaraam bu ximmee ci bëccëg gi mu wóor ko ni ag kooram du baax du sañ a lekk ak a naan.Ki woor war nay sàmm i cëram niki làmmiñam bañ caa def lenn lu aay, di baril def lu baax, bañ a jege ka muy sëyël rawati na bu dee keneen ci bëccëgu weeru koor, jote moom bu ko ca defee te tay ko koor ga da fay yàqu te yit am na alamaan mooy da fay kaffaara.Jonjoo walla fóonante am nag téqale, bu ko wóoree ni su ko defee du tax darra génn, su boo baa da ñu koy sib, su wóoluwul boppam kon day xaraam  mu def ko, guddi moom yii yépp darra du ci xaraam sañ naa lekk, sañ naa naan, sañ naa joteek ka muy sëyël, ku jonjoo walla mu fóonante waaye àggul ci jote ba mazyu génn fay rekk moo koy war waaye bu dee maniyu moo génn da fay fay bis ba ba noppi boole ca kaffaara.Ku taxawee naafile yañ santaane ci ramadaan ñu jéggël ko ay bàkkaaram.Sopp na ñu nga defee ko ca jàkka ja, ku mu soob it nga defee ko ci sa néeg rawati na bu dee fa ngay gën a sawaree, jamonoy Umar Ibnul Xattaab daan na ñu naafilee ñaar fukk i ràkkaak ñett, ñett yi ñooy doon safaak witar, ci jamonoy Umar Ibn abdal aziiz, dañ daan naafilee fanweer ak juróom benn i ràkkaa yu bokkul ak safaak witar, yii yépp dagan na waaye ñaar i ràkkaa yoo am sëlmël.Yaay aysa nee naa Yonent bi SaWS daawul weesu fukk i ràkkaak ñaar teg ci witar.Koor goo xam ni yaa ko coobarewu, boo ko xasee tàmbali da fay soppaliku lu war, doo sañ a gis lu la neex rekk ci lekk mbaa naan daa di koy dagg, boo ko dogee def lu xaraam te du tee fay ga war la, mën ngaa wéy it di lekk ak a naan ndax da ngay fay rekk, boo ko dogee te tayoo ko da ngay wéy bañ a lekk bañ a naan, di nga ca am tuyaaba te fay waru la ca te doo ca am bàkkaar. Buñ nee booy tukki mën ngaa bañ a woor da fay fekk muy ci ramadaan waaye koor goo coobarewu teg ko sa bopp bokku ca xanaa nga dem ba ca biir nga xam ni boo dogul di na am lu mu la wàññi, dog ga da fay war.IhtikaafMi ngi bokk ci jaamu Yàlla yi nga xam ni warul dees koy def ngir dolliku tuyaaba ak tàggat sa bakkan, cosaanu baat bi di nay tektale maanaa mi ndax ukuuf da fay firi taqoo, moom ihtikaaf fàwwu da fay ànd ak koor, fan ya nga koy def it daa war a sësëloo waaye su fekkee da ngaa yéenewoon ci ni da ngay def benn fan noppalu benn di nga ko mën waaye boo amutoon yéene jii daa war a sësëloo.fàwwu ci jàkka ju ñuy jaamoo Yàlla lañ koy defee, booy ihtikaaf ci dëkk bu am jumaa te bis yi nga ko nar a def bisub àjjuma ci la bokk kon fàwwu nga dem ba ca jumaa ja, boo ihtikaafoon cib jàkka bu bisub àjjuma dikkee fàwwu nga génn dem julliji ko ca jumaa ja ndax julli gi farata la te li nga nekkoon naafile la.fan yi nga nisëroon bu dee matul, génn goo gu da koy yàq fàwwu da nga koy tàmbaliwaat waaye bu dee tam bis yi nga nisër a lihtikaaf bisub àjjuma  bokku ci kon sañ nga koo defee ci jàkka ji ci sa koñ, bu ñu sañoon fan yi nga ko nar a def mat lum néew néew fukk i fan tee wul loo nisër ciy fan rekk moo lay war doonte benn la walla lu ko ëpp.Ku nisër ihtikaaf genn guddi te mënul a ñàkk mu ànd ak koor kon su boo baa fàwwu nga boole guddi ak bëccëg ga, ginnaaw mënul a ñàkk boo dee ihtikaaf ba yàgg nga dagg koor ga te tay ko li nga defoon lépp da fay yàqu nga war koo tàmbaliwaat.Kiy ihtikaaf it du sañ a joteek ka muy sëyël benn yoon du ci bëccëg gi du ci guddi, mu fàtte ko ak mu tay ko ñoo yem la mu defoon da fay yàqu.Bu ca nekkee ba mu yàgg tawat jum mënul booleek woor dab ko walla tawat juy aaye jàkka ngir sobe suy génn ci moom kon da fay dem toog kërëm ba wér soog a ñëw àggale la mu doon def, fan ya mu defoon du yàqu mooy yam def te jant ba sowoon ba mu dog koor ga da koy waññi bu dellusee mot-tali ko.Jigéen juy ihtikaaf ba mu yàgg mu gis dereetu mbërëg nga xam ni su dalee jigéen da ñu koy aaye dugg jàkka, su boo baa da fay ñibi kërëm ba dereet ja jeex mu dellusi yeggale ko, fan ya mu defoon du yàqu mooy ya mu def te jant ba sowoon ba mu dog koor ga da koy waññi bu dellusee mottali ko.Ki tawat walla mu gis baax ba dellu kërëm te ihtikaaf gi jeexul dañ koy dénk mu sàmm bu baax wormay li mu nekkoon, du tax mu sañ a laalanteek ka muy sëyël ci genn wet du ci sawukaay du ci yaram ba kero muy dellu ca jàkka ja ba matal ko te waxtu wu mu tanee daa war a dellu ca jàkka ja doonte ci bëccëg gi la, nga xam ni wóor na ko ni bu delloo ci bëccëg du ko waññiwaale, ki laab it noo nu, boo xasee dugg fa ngay ihtikaafee doo sañ a génn.Lor ju tar joo xam ni mëneesul a ñàkk a génn faj ko rekk moo koy tax a génn niki jënd loo lekk walla loo naan te fekk nga yor njëg ga ba noppi nga xam ni da ngay waaxu jëndi ko daa di dellusi, bu dee da fay dem di ko lebi mbaa yelwaan buy génn ihtikaaf ga di yàqu.Mën na génn it ngir jàppu mbaa mu am jannaaba bëgg a sangu ak yu mel noo nu waaye fa gën a jege tem mën faa fajee soxla sa la war a yem.Bu fekkee da ngaa wax ni guddi sàngam laa bëgg a tàmbali sopp na ñu ba-laa jant baa so mu fekk la ca jàkka ja, boo ko xasee tàmbali yit doo sañ a génn ngir seeti ku tawat lu dul ndeyam mbaa baayam ndax farata la te li mu doon def naafile la te yit buy génn li mu doon def di yàqu xayna du ñàkk tuyaaba ja, bu dikkee da fay tàmbaliwaat. Bu dee ndeyam ak baayam kenn da caa faatu fàwwu mu war a génn jaale kiy dundu bu dikkee yit da koy tàmbaliwaat fan ya mu jotoon a def da fay yàqu, bu kenn ka faatuwoon ki ci desoon faatu fekk mu ne ci ihtikaaf walla ñu faatoondoo ñoom ñaar du jar muy génn.Ku ihtikaaf du sañ a génn ngir ànd ci jullee néew xanaa bu dee ndeyam walla baayam waaye buy génn la mu defoon di yàqu, du génn it ngir yaxantu, saart boo ci bëgg a dolli bu dàqonteek ihtikaaf gi deesu ko faale niki baykat bu saart ni nisër naa ihtikaaf fukk i fan waaye bu bët sébbee da koy bàyyi dem bayiji, saart boo bee du ca am njariñ, lim ba mu waxoon su ko xasee tàmbali matal ga day war.Ihtikaaf ca jàkka jooy imaam ja darra nekku ca lu ñu sopp la, booy ihtikaaf it mën ngaa maye soxna mën na ñu laa may soxna.Koo xam ni bis yi nga nisër ci ihtikaaf gi daa tollook bu weer wi jeexee mu jeex kon bis ba ca mujj bu jant ba sowee rekk mën ngaa ñibi sa kër du jar ngay fanaan ca jàkka ja, bu fekkee ihtikaaf ji bu weer wi jeexee ngay jeexal te fekk muy ramadaan kon bu jant bi sowee ñu ni suba la korite bu ñu sañoon doo ñibi fa saa sa sa kër da ñoo bëggoon nga fanaan ci jàkka ji, boo xëyee dem fa ñuy jullee korite ba julli ba noppi soog a ñibi sa kër.Asaka wurus, xaalis, mbay ak jurBokk na ci ponku lislaam yi génnee asaka ci wurus, xaalis, mbay ak jur bu ca saart ya dajee, asakay mbay duñ ko takk ci weer mbaa bis waaye saa bu ñoree xomb asaka war na ca, góob ga du ci saart  ndax mën naa ñor te deesu ko góob niki dugub ak gerte lee lee nga tàmbali caa lekk te góobagoo, boo ciy génnee asaka da nga ciy seetaale lépp lu ñu ci fàkk moo xam loo xam ni loo lekk la walla loo joxe moo gën a wóor.Ku ame ñaar i téeméer ren ba dewen asaka war na ko ca, moo xam da koo deñc walla muy yaxantu, bu dee kuy yaxantu ku dul deñc marsandiis di xaar, da fay def lu mu yor jaay ba mu jar wuti leneen, koo ku bu at mi matee da fay xayma li mu am ci marsandiis ak bor yi ñu ko ameel te mu yaakaar ni di na ci jot, ñaar i téeméer yu ne da cay génnee juróom i dërëm.Kuy ligéey ñu koy fay, lu mu fayu ba deñc ko at, asaka war na ko waaye lu alal ja bari-bari ci loxoom te amu ca at asaka du ko ca war.Wurus, xaalis ak jur ñoom at la ñuy topp ndegam mat na nisaab te saart ya daje ca, doo ko takk ci weeru wolof ni tamxarit mooy weer wi mujj waaye da ngay seet jamono ja nga tàmbali ba ca déwén sa, bu dee jur gi tam noo nu. Mbay liféeg amoo ci lu mat nisaab mooy juroom i wasq doo ci génnee asaka, benn wasq moo tollook benn barigo ak ñaar fukk i kilo, nisaab ci mbay mën naa tollook juróom benn i barigo, dees na boole bele, lors ak sult, lu ne boo ci amee darra te boo léen boolee mu mat juróom benn i barigo rekk asa-ka war la ca, du ñu bàyyi ba bu ne nga am ci juróom benn i barigo.Su fekkee asamaan si moo suuxët yaw da ngaa bay rekk, fukkéel ngay gé-nnee mooy boo ko xaajee fukk i xaaj benn ba ngay génnee asaka, bu dee yaa suuxët walla masin te nga fay su boo baa da ngay génnee genwàllu fukkéel mooy boo ko defee fukk i xaaj benn ba da nga koy xaajaat, xaajaat boo bu ngay joxe. Dees na boole xeetu sëb yi, kenn ku ci ne la nga ca am bu ñu ko boolewoon mu mat juróom benn i barigo rekk asaka war la ca, niki noo nu dees na boole xeetu tàndarma yi, bu matee juróom benn i barigo rekk nga war caa génnee asaka, su boo baa di na ñu la may nga génnee ko ca ba gën a yemamaay, niki noo nu xeetu raseng yi.ceeb, saaño, suuna ak mboq deesu léen boole, ba la laa asaka di war ci benn fàwwu nga am ca juróom i barigo, saytuun muy oliiw dees na koy segal mu doon diw, kemb ga la ñuy njëkk a seet bu matee juróom benn i barigo asaka war la ca, su ko matee nga génnee ko ci diw te bañ koo génnee ca kemb ga ci boppam, yu mel nii nga xam ni da ñuy génnee ci pepp ma diw, bu ñu jaayoon diw ga yit bu ñu génnee asaka sa ci xaalis bi mu doy ba mu des say-tuun, bu dee diw lay doon génnee ko ca diw ga moo gën, bu dee oliiw buñ dul segal am ca diw moom buñ ko génnee ci njëg gi mu doy.Xeetu furuwi yi lu mel ni orans màngo ak màndarin ak yu ni mel deesu léen génneel asaka ak legum yi tam noo nu ci fiqu Maalik.Wurus moom li ciy nisaab mooy lu mat ñaar fukk i diinaar di nañ koy tol-looleek  garaam, nga war a génnee kaaru fukkeel ba mooy boo defee loo lu fukk i xaaj, benn xaaj ba nga def ko ñent i xaaj da ngay génnee benn ca ñent yoo yu mooy tollook genwàllu diinaar.Xaalis moom liféeg amoo ca lu mat ñaar i téeméer i dërëm asaka du la war, day doon dërëm boo xam ni fukk i dërëm mooy tollook juróom ñaar i diinaar, ci waxiin wu gën a leer ñaar i téeméeri dërëm yoo yu mooy tollook  garaam ci xaalis mooy nisaabam, moo tax ñuy wax ni góor sañul a takk lu dul benn jaaro xaalis te du weesu juróom ñaar i garaam lu mu rëy-rëy, booy génnee kaaru fukkeel ba ngay génnee asaka, bu dee ñaar i téeméer nga di ko  séddële fukk i nit ku ne da fay tëye ñaar fukk, ñaar fukk boo ko defaatee ñent i xaaj, xaaj bu ne juróom lay doon, moom ngay joxe asaka, wurus ak xaalis benn xeet la ñu moo tax dees na léen boole nga xam ni boo amee ci bii ak ca bee boo léen boolee mu mat nisaab kon asaka war la, bu la neexee génnee ko ci wurus walla ci xaalis walla bu ci ne nga génnee ca la ca war a génn.Mbooleem xeetu marsandiis yi mooy li bokkul ak mbay, wurus ak xaalis, yi ciy des yépp marsandiis la, boo ko moomee di ko fajee soxla asaka du ca war, ki koy jaay di ci wut benefiis su boo baa la ca asaka di war, njëg ga ngay jaayee ak ba ñu lay fay la asaka jay war waaye jëmm ja moom asaka du ci war. Bu dee ci asaka, ñaar i xeetu komers ñoo am, ixtikaar mooy marsandiis bi nga am du lu ñu la fay nga jaay ko waaye da ngay nég waxtu dikk ba nga mën koo jaayee lu baree bari, xeetu komers bii bala la caa asakaa war fàwwu mu jar ba noppi te ñu fay la ko muy wurus walla xaalis, da nga koy génneel asakaam benn yoon doonte am na fi yaw ay at i at, bor yi ñu la ci ameel tam liféeg fayu ñu la ko muy fayug wurus ak xaalis ba mu mat du tax asaka war la ca, iddaara mooy ni jaaykat yi baaxoo defee mooy marsandiis bi da nga koy jaay rekk waaye bu ñu la ca tegalee darra lu mu néew-néew nga jaay ko du looy rënk, su boo baa da ñuy jàpp waxtu wa ñu ko tàmbalee komers, jàppee ko muy seen at bu yeksee ca déwén sa ñu daa di xayma lépp lu ñu am ci marsandiis xaymaa ko njëg ga jaadu, ñu seet it ba xam dénkaane na ñu fenn alal ñu waññiwaale ko, bu amee yit xaalis bu ñu jaay mu nekk ca seen loxo ba tay ñu xam ko, bu ñu boolee lépp, ku léen ameel bor te di ku jub te mu leer léen ni di na ko indi ñu waññiwaale ko, bu ñu xamee ni nàngam la daa di soog a génnee asaka ji, daa di koy génnee, da ciy seetaale yit barab ba mu ne ak jamono ja, nekkul ni benefiis bi la ñuy topp ba mu am at waaye ndey ja la ñuy bàyyi ba mu am at ñu door a génnee asaka ja. Ba tay li nga xam ni mooy juru kër yi du ñu bàyyi ba mu am at ci sag moo-meel, seen ndey ya la ñuy seet bu ñu amee at ci sag moomeel rekk ñu jàpp ni li ci juddoo yit am na at.Bu dee da ngaa ame xaalis walla wurus woo xam ni asaka war na ca ndax mat na nisaab waaye da ngaa ame bor boo xam ni boo ko ca fayee rekk jeexal mbaa bu jeexul lay des du mat nisaab kon asaka wàcc la waaye boo amee leneen loo xam ni asaka waru ci waaye mën naa fay say bor niki xeetu marsan-diis yi asaka warul walla ay jur mbaa suuf nga xam ni boo ko defoon ci bor bi mu mat mbaa la nga koy mottalee ci wurus ak xaalis du tee lay des mat nisaab su boo baa kon asaka di na la war. Ñaar bu ñu bokkee gétt boole seen i gétt bu ca saart ya dajee, bu laajkatu asaka ja ñëwee jarul ñuy xaajale seen i jur na mel ni kenn a ko moom, na ñu génnee la war a génn ñu door a seet nu ñuy tolloolee seen i cër ca gétt ga, bu dee kenn ka rekk moo matle nisaab te fekk ñu boole jur ya kon ki ko matle la génnee gi di war, ka ca des te matlewul nisaab asaka waru ko, kay jëlsi asaka ja bu jàppoon ciy juram ka ca des da ko koo war a delloo. ñu bokkuloon gétt, nég ba asaka ji di bëgg a jot ñu bëgg a boole seen i jur walla ñu bokkoon gétt nég ba asaka ji di bëgg a dikk ñu bëgg a tàqarlikoo, su boo baa da ñuy seet ba xam loo la da fay wàññi asaka ja ñu waroon a joxe, bu koy wàññi rekk deesu ko nangu.Gën jaa néew lu ñu war a génnee asaka mooy xar muy doog a am at, lu yées loo lu du mat asaka, du tee yit da ñuy waññiwaale ya yées loo la, nag it ba ngay génnee asaka lu mu gàtt-gàtt na am ñaar i at, bu ko yéesee rekk du mat asaka, giléem it ba cay gën a yées ngir asaka mooy ba am at ba dugg ci ñaareel, yoo yu yépp da ñu léen di waññiwaale, gàtt bu màgget ba wow deesu ko joxe asaka, bu ëmb it deesu ko joxe asaka, bu góor bay yokk gétt ga deesu ko joxe, ba boroom fonk it di ko beral xont it deesu ko jël ak biy nàmpal te feralagul.Boo waree joxe jur, jur rekk ngay joxe, marsandiis manu koo wecci, njëg ga yit noo nu, su dee kiy jëlsi asaka ji moo la laaj njëg gi kon nga man ko, moom it du la ko forse. Boo waree génnee asakay mbay walla jur loo bari-bari bor war nga koo génnee.Muurum koorSunna la gu ñu féddali gu Yonent bi SaWS diglewoon, ñépp la war gone, mag, góor, jigéen, gor, jaam. kuy dund rekk, benn bopp bu ne aw mudd mooy boo defee sa ñaar i loxo, loxo bu rëyul ba ëpp walla bu tuuti ba ëpp ba mu fees te tuuruwul, am na ñu wax it ñaar i kilo dees na ko jàpp, da ñuy seet it la ñu ëpp a dundee ci barab ba nga koy génnee ñu génnee ko ca loo la : ceeb, dugub walla lu mu doon rekk, li gën a wóor mooy génnee ko ci yii la ñu gën a taamu.Jamono yi jaam amee, boo ko amee yaw yaa ko war a génneel muurum koor, gone yit su fekkee ni amul alal baayam moo koy génneel waaye bu dee am na alal mënees na ñu ko caa génneel muurum koor ja.Su ko defee képp koo xam ni ab dundam yaw la war yaa koy génneel muu-rum koor : sa soxna, sa doom bu góor ba kero muy ligéey, sa doom bu jigéen it ba kero muy sëyi. Kenn ku ne ñaar i kilo ak sa bopp, da ñuy wax ni bu ñu wooree ba koor ga des benn fan mbaa ñaar mën nga koo génnee waaye waxtu wa ñu gën a taamu mooy bu fajar fenkee ba ba ngay dem ca jullikaay ba ñu ni tay la korite, nga génnee ko ci diggënte boo bu, boo ko fàttee ba julliji ba ñëw da ngay daa di gaaw génnee ko ndax bu jant bi sowee te génneewoo ko da ngay am bàk-kaar ci yéexee gi ba waxtoom jàll, du tee ba tay nga war a fay bor ba.Sopp na ñu bu dee korite nga mos darra bala ngaa jëm ca jullikaay ba, tàndarma la ñu ci gën a taamu, leneen loo mos it du ko tee baax ndax da ñuy bañ nga yaakaar ni ba tay yaa ngi ci koor, bu dee Tabaski moom taamu wu ñu xëy mos darra da ñoo bëggoon boo xëyee mel ni ku woor ba julliji ba ñëw bañ rendi tabaski ja nga dogee ca resu tabaski ba.Sopp na ñu ci jullig ñaar i iid yi yoon wa nga awoon bi ngay ñëw nga jaar beneen yoon booy dellu.Aj ak umraaj Màkka farata la ñeel képp ku ko mën, ka mu war mooy jullit, gor, muk-kàllaf, benn yoon la la war te matale ko, beneen boo ajaat naafile la, yoon wa ngay jaar ba àgg it na la wóor ni jàmm rekk a fay xew, yaw it nga wér, am it paas ba bu dee diggënte ba maneesu koo dox.armal mooy yéene dugg ci aj gi, waxtu wa mooy bu weeru koor teroo topp digguw tabaski jëm ci fukk i fan yi njëkk ci weeru tabaski, weer yii ñooy weeru aj, barab ba ñuy armalee mooy Miiqa, boo ko defewoon feneen it du tee boo fa dikkee armal fa war la, ñi fay armalee ñooy ñi bàyyeekoo ci Penku bi fu mel ni Saam, Misra...La wër Màkka yépp dañ koy def armalukaay nga xam ne foo ci romb bi ngay ñëw mën nga faa armalee, sopp na ñu mu topp ci ag julli, bu dee naafile da ngay def ñaar i ràkkaa door a armal, bu dee farata la tam baax na, bu dee naafile moo gën nga xam ni da ngay jàng faatixa ak Qul yaa ayuhal kaafiruun ci ràkkaa gu njëkk gi, faatixa ak Qul Huwa ci ràkkaab ñaareel bi, boo sëlmëlee daa di armal nga xam ni da ngay yéenewaale ci sa xol ni da ngay aj, bu dee umra nga yéene umra, soo ca paree rekk daa di tàmbalee wax labayka ndax boo toogaatee lu yàgg waxoo ko di na ñu la alamaan, da ngay wax Labayka Allaahumma labayka la chariika laka innal xamda laka wa nihmata laka wal mulk laa chariika laka.Bokk na ci sunnay armal nga sangu bala ngaa armal, boo dee góor da fay xaraam nga solaat lu ñu ñaw bu dee jigéen mën na ko da ñu koy tuddee sunna  waaye warugar la, sopp na ñu booy dugg Màkka nga sangu, saa boo jullee yit di wax labayka gi ndax doo ko bàyyi bàyyi gu wér, da nga koy yeesal saa soo toogee ab diir waxoo ko.Bi nga armalee di wax labayka jëm Màkka, boo yeggee ba teg say bagaas da ngay daa di wëri Kaaba ga, yoo yu jamono da ngay bàyyi labayka gi, su ko defee boo wëree Kaaba gi ba dox Safaak Marwa, door a tàmbaliwaat labayka gi, di ko wax rekk saa boo sonnee noppalu.Bu ñu nee tay la arafaat ba ngeen ñëw ci jullikaay yi da nga koy bàyyi, bàyyi gu wér nga xam ni doo ko waxati ci aj gi.Sopp na ñu booy dugg Màkka nga duggee mbedd mi ñuy wax Baabul Mu’alaa, booy génn nga jaaree ci mbedd mi ñuy wax Kidam, boo ko deful it aayul, saa boo duggee Màkka loo mën def ko ngir gaaw wëri Kaaba ga, soo mënee duggee Baabu Salaam moo gën daa di jubëli ca xajarul aswad fóon ko ak sa gémmiñ boo ko mënee, boo ko mënul nga raay ko ak sa loxo, jël sa loxo fóon ko ci sa gémmiñ, soo ko mënul da ngay taxaw ba tollook moom ni Allaahu Akbar daa di tàmbalee wër, booy wër Kaaba gi da lay càmmooñu, bu dee góor la sunna la ci moom mu ñukk ñett i wër yu njëkk yi, ñent yu mujj yi mu dox ko ndank, warugar la mooy Tawaaful Quduum kuy soog a dikk Màkka da koo war a def, ku mu raw da nga koy fayee tawaaful ifaada.Booy wër, saa soo dikkee ba tollook doj wi da nga koy fóon, fóon gu njëkk gi sunna la, fóonaat ko ci yoon yi ci topp da ñu koo sopp rekk, Yamaani daa wax ni doonte mën ngaa fóon xajarul aswad ak sa gémmiñ doo ko def da ngay jël sa loxo teg ko ca daa di jël sa loxo teg ko ci sa gémmiñ te bañ koo muucu.Bu juróom ñaar i wër yi matee da ngay dem ca Maqaama Ibraahiim julli fa ñaar i ràkkaa, boo ca noppee da ngaa war a dem Safaak Marwa waaye da ñuy sopp njëkk loo la nga jaaraat ca xajarul aswad fóon ko, fóon goo gu sunna la.Safaa ngay njëkkee door a dem Marwa, sunna la nga yéeg ba ca seen kaw ñoom ñaar ñépp, jigéen moom su palaas ba wéetee mën naa yéeg, su amee ay góor mën naa bañ a yéeg, su ko defee boo yéegee ba ca kaw nga ñaan, ñaan goo gu sunna la, boo ko defee ca Safaa def ko ca Marwa tam.Booy daw Safaak Marwa ba àgg ca Batnul Masiil da ñuy bëgg nga gën a gaaw ba weesu ko sunna la, soo bàyyeekoo Safaa ñëw Marwa benn taxawaay a ngoog, boo bàyyeekoo Marwa jëm Safaa muy ñaareelu taxawaay. Dem yoon la, dikk yoon la, noo nu nga koy defee ba mu mat juróom ñaar i yoon, boo ko seetee fenn fu ne di nga fa taxaw ñent i yoon, ginnaaw lii da ngay dellu sa dal  toog ndegam bisub tarwiya yekseegul, bu julli jotee nga fas julliji ca Kaaba ga ndéem mën nga ko dellusi toogaat te bañ a fàtte labayka ji.Su ñu nee tay la yawma tarwiya ji muy juróom ñetteelu fan ci tabaski, mooy bis ba mu teroowoon dellusi na, bis boo bu ci ngay xëyee Màkka dem Minan, da ngay fexe ba jullee Minan tisbaar, yendu fa, fanaan fa, boo fanaanee ba xëy ba julli suba, suba goo gu mooy bisub arafaat ndax mooy bisub juróom ñenteel, nga daa di dem arafaat, su ko defee labayka ji doo ko bàyyi, boo sonnee noppalu bu amee lu ko dagg nga ne ca bu jeexee nga dellu ca ba ñu ni tay la arafaat ba nga ñëw ci jullikaay ba, foo fu nga koy bàyyee, bàyyi gu dog.Bala ngaa dem arafaat sopp na ñu nga sangu, su ngeen fa demee da ngeen bi boole tisbaar ak tàkkusaan julleendoo léen te wàññi léen, su ñu ca noppee ilimaan ji da fay ànd ak ñoom fañ war a taxaw ca arafaat, taxawaay bi ñuy taxaw laataa jant di so warugar la soo ko bàyyee am na alamaan doonte bok-kul ak taxawaay biy farata dëgg-dëgg, mooy bu jant bi sowee nga taxaw fa as diir la muy gàtt-gàtt mënul a ñàkk, nga xam ni bu Yàlla dogalee jant bi so ba fajar fenk te taxawoo fa aj gi raw na la ca moo ma at déwén rekk.Bu la jant bi sowee ca arafaat da ñuy yéexee timis, ba ñëw Musdalifa, jullee fa timis ak gee, da ñu léen di boole waaye gee ga da ñu koy wàññi ndax timis deesu ko wàññi.Wàcc Musdalifa warugar la boo ko deful am alamaan, la gën mooy nga fa-naan fa ba julli suba, door fay jóge ànd ak ilimaan taxaw fa ñuy wax Mach’arul Xaraam ba jant bi fenk mbaa mu jegee fenk, boo xëyee da fay doon bisub fukkeel di Tabaski kon ginnaaw taxawaay boo bu da ngeen di wutëli Minan, Batnul Mu’asir xur la boo xam ni sunna la boo fa tollee te fekk ngay góor nga gaaw booy dox, boo waree tam soññ la nga war.Boo yeksee Minan la ngeen di njëkk a def mooy daa di sànni jamray aqaba muy juróom ñaar i xeer yuy digg dóomu yoo xam ni mënees na koo fettax ak i baaraam. Boo koy sànni da ngay wax Allaahu Akbar, boo ca noppee rendi la nga ame walla loj, la cay topp mooy watu, nga dem ca Kaaba ga wër ko juróom ñaar i yoon, wër goo gu mooy Tawaaful Ifaada ci bisub fukkeel bi, bu wër bi matee nga dem julli ñaar i ràkkaa ca Maqaama Ibraahiima, ginnaaw ba nga dellu Minan fanaani fa.Suba ja ak ginnaaw suba ja mënoo koo ñàkk a sànni jamra yi, bu tisbaar jo-tee da ngay wut ñett i juróom ñaar ciy xeer ndax ñett i barabu sànnikaay la yu bokkul yoo xam ni benn bu ne daa am juróom ñaar i xeer yoo fay sànni, bari  nay coono lool ndax bëgg gee defandoo, am na sax ñoo xam ni seen bakkan fa lay faral di des, sànni boo sànni wax allaahu akbar, ci ginnaaw boo jullee tisbaar lay doon.Sànnikaay bu njëkk ba ak bu ñaareel ba ginnaaw boo sànnee ba noppi da ngay taxaw ñaan fa ñaan gu yàgg, boo ca noppee jàng saaru Baqara boo ko mënee loo laa gën, jamray Aqaba moom boo ko sànnee doo fa taxaw di ñaan da ngay dellu fa nga nekkoon, ñett i barab yi ñuy sànnee mooy Jamratul uulaa ak Jamratul wustaa ak Jamra iqba mi ci mujj nga xam ni boo ko sànnee doo fa taxaw di ñaan. Boo sànnee ñett i fan ya ba tisbaar jot nga sànni bisub ñetteel ba, mel ni tay jii doonoon talaata bu nekkoon bisub fukkeel bi, tay ngay fa-naani Minan, àllarba ji ba nga julli tisbaar nga sànni ñett i jamra yi, alxames ji noo nu, àjjuma mooy doon ñetteel bi, doon it ñenteel boo tàmbalee waññi ci talaata ji, boo sànnee ñetteel ba nga xam ni moo ca mujju, da ngay daa di waññarbiku dem Màkka waaj ba jekk dellu fa nga dëkkoon ndax aj gi jeex na, sànni jamra moo ci mujju.Bu la neexee boo amee ñaar i fan nga bañ a xaar bisub ñetteel ba niki tay la fukkeelu fan bi nga fanaani Minan, suba ga di àllarba mënoo koo ñàkk a sànni, alxames ja yit mënoo koo ñàkk a sànni waaye boo sànnee alxames ja ba noppi te yàkkamti da ngay fexe balaa jant bee so nga génn Minan, bu la fa jant bi sowee fàwwu nga war a xaar àjjuma ji sànni ko ni ko alquraan waxee faman ta’ajala fii yawmayni falaa isma alayhi, wa man ta’axara falaa isma alayhi liman’itaqaa.Soo toogee Màkka ba waaj ba jekk nga xam ni ñibi rekk moo ci des da ngay wëri Kaaba ga wërug tàggoo na nga daan wëree nga koy defee, soo ca noppe julli ñaar i ràkkaa daa di mën a ñibi.Umra sunna la ci sag dund nga def ko benn yoon, boo ko xasee def beneen boo defati naafile la, ni ñuy ajee rekk la ñuy umraa. aj daa gën a guddu rekk waaye ñoo bokk ni ñu koy defee, ñoo bokk armal, bokk wër Kaaba, bokk Sa-faak Marwa. Umra moom boo doxee Safaak Marwa watu mu jeex.Bu dee góor fa ñu ko digëlee watu muy ci aj walla ci Umra, su mënee watu ba mu set moo gën, su fekkee daa jempi ba karaw ga gàtt yit du ko teree baax, jigéen moom jempu rekk lay def waaye du watu ba set.am na yu dëkk ci suuf yoo xam ni boo xasee armal doo ca sañ a ray waaye seppi na ñu ca lu mel ni jinax, jaan, jiit, xaj buy màtte, till buy tooñ ak mbooleem rab yiy fàdde, boo ca rayee aayul, mbooleem luy naaw ci jawu ji  bu fekkee daa ame lor kon ki armal mën na koo ray tam.Ki xës a armal ci aj mbaa Umra da fay moytoo joteek ka muy sëyël, jote goo gu su fa amee ci diggënte bi mu armalee ba kero muy taxaw arafaat aj gi yàqu, bi mu taxawee arafaat ci guddi goo gu su ko fa defee aj gi yàqu ba tay, guddi goo gu ngay taxaw arafaat bu bët setee ci lay war a def tawaaful ifaada, sànni jamray aqaba, bis boo bu tam su ko fa defee aj ga yàqu, su bis boo bu xasee jàll doonte defagul ñaar yoo yu du tax aj ga yàqu, su dee bis bi tam daa def benn bi muy jamray aqaba laata muy def tawaaful ifaada jote ca du tax mu yàqu.Lajkoloñ moom da ñuy wax ni ñaar la, bu góor ak bu jigéen, bi nga xam ni boo ko laalee da fay taq bu baax xeeñ bu baax te am doole lool niki misk, xaraam na ci góor ak ci jigéen, ku ci xës armal bu ko laalee am na alamaan. Lajkoloñ bu góor bi da ñuy jàpp ni mooy bi nga xam ni boo ko laalee xet gi du am doole te as tuut bu la ca taqee mu baax niki ward walla jasmin, da ñu koo sib rekk waaye boo ko defee du am alamaan.Yëre yu ñu ñaw da ñu koy aaye góor bu xasee armal, jigéen mën na koo sol, góor gu ko def di na am alamaan, rëbb it ku xës armal du ko sañ muy góor muy jigéen ak ray ci xeetu daaba yi, na moytoo dindi tam tilim-tilim yi nga xam ni du sobe, bu dee sobe bañ koo julliwaale mooy tax nga dindi ko, bu dee tilimug kese du ko sañ a dindi.Bu xësee armal moom ku góor ki du sañ a muur boppam, bu ca muuree darra rekk da fay am alamaan, du sañ a watu tam lu dul ngir lor walla ñu xaañ ko ci mbaa mu gaañu ca, su boo baa di na mën a watu ngir faju.Loo lu ñu ko aaye su ko defee te tay ko ak ñàkk koo tay ñoo ca yem, fi ñu wuutee mooy bu ko tayul du am bàkkaar bu ko tayee di na am bàkkaar te alamaan ji du tee mu am, ñett yii mooy taamu bu ko ca neex, woor ñett i fan, leel juróom benn i miskiin lu mat ab kilo walla mu jaamoo Yàlla gàtt boo xam ni fu mu ko rendee baax na.Jigéen bu xësee armal da ñu koy aaye lépp lu ñu aaye góor ba mu des sol ñaar i bot ak sol lu ñu ñaw, yii di na ko mën, jigéen su armalee du sañ a muur kanamam, du sañ a muur ay tenkam, góor moom it su armalee daa war a bàyyi boppam muy boppug kese, kanam ga yit di kanamu kese, da fay xaraam ñu sàng darra ci yoo yu muy guddi muy bëccëg, bu ca sàngee darra alamaan yéeg ko doonte fàttee tax walla ngir feg tàngaay walla sedd, góor bu xësee armal da ñu koy aaye sol ay bot lu dul bu ñàkkee ay dàll te amul yeneen waaye  da koy dagg ba mu gàtt ba dojoram ya di feeñ.Boo taxawee di yéene aj, daa am xeet yoo mën a yéenee : ifraad, tamma-tux ak xiraan bu dee fiqu Imaam Maalik ifraad moo léen gënal, am na lu ñuy woowee  irdaaf waaye daa dugg ci xiraan moo tax kenn du ko limaale, ifraad mooy nga yéene ajug kese def ko ba àggal ko doonte tegoo ca Umra.Boo defee xiraan mbaa tammatux te bokkoo ci waa Màkka ak la ko wër da ñu lay alamaan ab addiyu, bu fekkee teel nga koo jiitël ba taxawaale ko arafaat kon da nga koy rendee Minan, boo ko jiitëlul ba taxaw arafaat kon da nga koy rendee ca Màkka ca fa ñuy wax Marwaq waaye bu fekke Màkka nga ko jëndee doo ko rendi fa saa sa te génnook moom ba ab tankam laal àll bi génn xurum bi te boo ko jëndee biir Màkka rendi ko fa saa sa kon ab tankam du laal àll ba génn xurum bi.Boo amul addiyu joo ju, benn gisoo ko ba jënd ko walla amoo njëg ga kon da ngay woor ñett i fan ci biir aj gi te mooy waxtu wa nga armalee ba bala ngaa taxaw arafaat nga koy wooree, boo jotul a woor ñett i fan yii laata ngay taxaw arafaat kon fan ya ngay nekk Minan booy sànni jamra da nga koy woor, boo ñibee dolliwaat ca juróom ñaar muy fukk moom la alquraan di wax ni tilka achratun kaamila.Tammatux mooy booy armal nga yéene umra kepp ba àggal wëlbëtiku aj, lay tax alamaan war la ca mooy nga nekk ca Umra ba fekk weeru aj ya teru (Sawwaal, Korite, Digg Tabaski ak Tabaski) kon boo demoon Màkka ci rama-daan di umra doonte da nga caa ne ba ca bis bu mujj bi te jant fenkagul du tax nga am ca alamaan ndax korite teroogul, boo jotul a ñibi fa nga jógewoon mbaa nga dem fu sori walla nga dellu ba ca déwén sa door a ñëwaat ajsi xanaa nga toog ba aj gi jot nga daa di aj kon addiyu di na la war ca Tammatux ga.Tammatux da fay firi xéewlu ndax daa noppale te gàtt, bu fekkee da ngaa yéenewoon Umra daa di koy def ba àggal fekk yaa ngi biir Màkka nga fas yéenee aj teg ca kon du aajee nga génn ba ca Samiiha, soo yaboo armalee biir Màkka, taamu na ñu nga dem ba ca jàkka joo ja ca Kaaba ga waaye te-rewul foo ko defee ca Màkka mu baax, ku nekk biir Màkka bëgg a armal Umra fàwwu mu génn ko ci léppam ba fa bokkul ci xurum bi, foo fa lay armalee di wax labbayka wutsi Màkka daa di wër Kaaba gi wéy.Xiraan mooy booy armal nga yéene ci benn jotaay Umra ak aj yépp ba tay boo yéenee Umra kese teg ca aj xiraan la, di na dem ba ñu woowee ko irdaaf ndax bu fekkee da ngaa yéene umra kese dem ba tàmbalee jëf jëf i kuy Umra  niki nga dem ba wër Kaaba ga daa di far yéene aj tegu ca, su boo baa irdaaf la ñu koy tuddee, su boo baa yit da fay yeggali wër ba def ko muy wërug coo-barewu te yit du dox Safaak Marwa teg ca ndax saa boo xamee ni def nga Xi-raan jëf i aj kepp ngay jëf waaye doo beral aj ak Umra seen i jëf, sunu Boroom da fa ni zaalika liman lam yakun ahlahuu xaadiril masjidil xaraam, kon ku dëkk Màkka walla la ko wër bu defoon Xiraan mbaa Tammatux du tax addiyu war ko, ku fa dëkkul la ñuy sant addiyu.Ku fexe ba yewweeku ca umra ja te weeru Kori teroogul ginnaaw bi mu toog fa ba aj tam deful Tammatux ndax saart bay tax ñu alamaan ko la deful.Su fekkee jot ngaa ray ab rëbb ginnaaw boo armalee, alamaan ji benn ñu seet rab wa nga ray lu xeetook moom ci juru kër yi (xar, béy, nag, giléem), nga rendi loo la muy sa alamaan, ñu dégg fiq ñooy seet la nga ray la muy tollool ci juru kër yi, loo lee ñu la alamaan nga war koo ray boo ko teelee xam ba jiitël ko taxaw ak moom arafaat da nga koy rendee Minan, boo taxawul ak moom arafaat kon Màkka nga koy rendee waaye bu fekkee Màkka nga ko jëndee fàwwu nga yóbbu ko ba mu génn xurum bi, nga waññi ko mu ñëwaat nga door koo rendi ndax tank ya daa war a laal ill bi mooy àll bi bokkul ci xurum bi, benn alamaan la bu ko neexee tànn ko, bu ko neexee lele mooy da ñuy xool la mu ray xayma ko ci ñam na muy toll, mu saraxe ko ba tay loo lu baax na, ba tay la mu ray it bu ñu ko xaymaa ba xam na muy toll ci ñam nga woor ko, na ngay wooree mooy ñam woo wu ñu natt nu mudd ya toll rekk ngay woor ci ay bis, su amee mudd bu matul it nga wooral ko bis niki bu ñu ko seetoon muy juróom ñaar i mudd juróom ñaar i bis ngay woor, bu doonoon juróom ñaar i mudd ak genwàll kon nga woor juróom ñett i bis ndax bis maneesu koo xaaj.Sopp na ñu Umra boo ko mënee at mu ne nga def ko benn yoon, saa yoo demee Màkka Umra walla nga aj bay waññeeku bëgg na ñu nga wax ñaan gii :Haa’iduuna, taa’ibuuna, aabiduuna li Rabbinaa xaamiduuna sadaqa Laahu waxdahuu wa nasara abduhuu wa hazamal ahzaaba waxdahuu. Bunt ci ab tabaski ak rendiTabaski moom sunna su dëgër la ci képp ku ko mën doonte sax gone la, ku ko mën mooy koo xam ni njëgug tabaski ga du ko aajawoowaat ci dundug boppam walla njabootam ci at mi, bu dee lu muy aajawoowaat rekk du lum mën.Bu dee xar ngay tabaskee lu mu néew-néew na mat jafahu mooy na am at, am na ñu ne juróom ñett i weer am na ñu wax fukk, ajuwul rekk ci boroom  kër gi doonte gone nga sunna la ci yaw nga def ko boo ko mënee, tuyaaba jiñ ci dige jar na ko.Su fekkee bëy ngay tabaskee lu mu néew-néew na am at ba dugg ci ñaareel bi lu mat weer walla ñaar i weer.Su fekkee nag nga bëgg a tabaskee lu mu néew-néew na am ñett i at te dugg ca ñenteel ba.Su dee giléem nga bëgg a tabaskee na am juróom i at te dugg ci juróom benneel ba.Lépp loo tabaskee xar moo ca gën, xar bi nga xam ni kenn tàppu ko moo gën lu dul ni ba ñu tàpp da koo gën a duuf, bu ñu yemee ba ñu tàppul moo gën, boo weesoo yu góor yi, yu jigéen yiy soog a dikk. Xar bu jigéen it moo gën bëy bu góor, bu la xar tëwee ba amoo ko bëy bu góor baa gën, ba ñu tàppul moo gën bëy ba ñu tàpp lu dul ni ba ñu tàppul daa gën a duuf, bëy bu góor moo gën it bu jigéen, bëy bu jigéen it nga tabaskee ko moo gën nga tabaskee nag walla giléem ndax la gën a baax ci yàpp la ñu cay taamu wuuteek bu doo-noon ci addiyu ya ñuy ray ca Màkka bu dee giléem moo gën topp ca nag ya, topp xar, topp bëy ndax barig yàpp wa la ñu cay seet.Lépp looy tabaskee na bañ a patt, bu mu tawat tam tawat goo xam ni bu àndeek jur ya nga xàmmee ko ci, bu dee tawat bu ndaw nga xam ni bu àndeek jur ya doo ko ca seetlu, su ñàkkoon moo gën waaye du ko tee baax. Su làggee yit te ag sooxam fës du baax, bu yooy it ba ñàkk gerees du baax.Lépp luy xeetu sikk na nga ko ca moytu, am nay sikk yuy tax du doy tabaski am na yit yoo xam ni su ko amee du ko tee baax waaye moytu léen moo gën. Bu ay noppam xar du baax lu dul ni xar-xar ba bañ a bari nga xam ni boo xaajoon nopp ba ñett i xaaj, xar-xar bi benn xaaj ba lay doon walla sax du ko mat niki noo nu dagg ga, bu matee ceer ba mbaa mu yées ko du ko tee baax bu ko ëppee du doy.Su béjjën ba dammee te góom ga wér du ko tee baax, su fekkee nàccul te wérul tam du ko tax a baax, ñàkk gaa nàcci rekk doyul fàwwu da ciy boole wér.La ñu gën a taamu mooy sa tabaski nga bañ koo rendiloo kenn rendil ko sa bopp, da ngay bàyyi ba ilimaan rendi walla bu dee ilimaan da fay loj nga bàyyi ba mu loj ba noppi, boo njëkkee rendi ilimaan doonte fekk na ilimaan yób-baale xaram ca jullikaay ba doo amug tabaski, bu yóbbaalewul xaram moom ilimaan kon ku ñibi ba toog ba tolloole ni ilimaan war naa rendi ba noppi ca ngay soog a rendi, bu ñu amul ilimaan da ñuy tolloole ni dëkk sàngam moo  nu gën a jege te ku fa dem war na ñoo julli ba noppi ba seen ilimaan ja rendi, ñuy soog a rendi, bu ñu ko defee ginnaaw ba am ku fa jóge ni falaa jóge waaye jullee gu ñu, du ca wàññi darra ndax tolloole na ñu ba noppi, seen jaan wàcc na.rendi ag tabaski walla addiyu da ñu ciy saart ñu def ko ci bëccëg, ku ko def ci guddi du baax, bu dee bis bu njëkk bi bëccëg gi mi ngi tàmbalee fa ili-maan rendee, su dee kuy tolloole ma nga tàmbalee fa nga tolloolee ba xam ni ilimaan war naa rendi ba noppi, soo ko weesoo ba dugg ci bisub ñaareel bi walla ñetteel bi, su fajar xasee fenk rekk fa lay bëccëg giy tàmbalee ba jant bi so foo fi rendi rekk mu baax, la ñu cay taamu mooy nga bàyyi ba fa dagan a naafilee nga rendee fa te mooy ci yoor-yoor.Bisu tabaski yi ñett i fan la ñu, boo ca rendi rekk am nga tabaski, muy bis bi njëkk di bisub fukkeel ak ba ca topp di fukk ak benn ak ba ca toppaat di fukk ak ñaar, rendi ca ba ca njëkk moo gën, boo ko mënee bul bàyyi mu raw la.Deesu jaay darra ci am tabaski, du der ba, du darra lu ca bokk, ku la feesal it doo ko fay ca yàpp wa, bu aajewoo sarax boo ko fayee xaalis ba noppi bu la neexee mën nga koo sarax ca yàpp wa.Sopp na ñu li ngay rendi nga tërël ko mu jëm xibla, kay rendi daa war a wax Bismillaahi Allaahu Akbar, ka doon rendi bu ko waxul te tay ko wax ji gën a wér mooy kenn du ko lekk, bu dee tabaski sopp na ñu nga dolli ci Rabbanaa taqabal minnaa, kuy rendi fàttee wax Bismillahi Allaahu akbar dees na ko lekk, bu ko tayee deesu ko lekk, niki noo nu boo àndeek ab xaj di ko yabal cib rab ngir rëbb, da nga koy tëye ci say loxo walla nga ànd ak ku la ko tëyeel nga xam ni boo koy bàyyi di ko yabal ci rab wa da ngay wax Bismillaahi, boo ko fàttee wax bu ko jàppee dees na ko lekk, boo ko tayee waxoo ko bu ko jàppee deesu ko lekk.Bu dee balu fett walla fetal it ñoo yem ci loo lu, boo koy yabal war nga wax Bismillaahi, boo ko fàttee dees na ko lekk, boo tayee fàtte ga deesu ko lekk.Gàttug tabaski, tudd ak gàttug jaamu niki addiyu deesu ca jaay darra, du yàpp wa du der ba du caas ya, du darra, mën ngaa lekk ci sa tabaski saraxe ci, joxe ci àddiya.Loo rendi ngir jotoo ko ab alamaan doo ca sañ a lekk, boo nisëree rendil ay miskiin it doo ca sañ a lekk, addiyu moo xam ni waru la ci genn wet, du ala-maan du darra te nisërookowoon, daa am loo jiitël rekk coobarewoo rendil ko miskiin yi jëmële ko fa nga ko war a rendee àggagoo mu nar a dee ci diggënte  bi nga rendi ko, da ngay bàyyi ña fa nekkoon lekk ko waaye yaw doo ca sañ a lekk da ngay jéggi rekk jàll, bu xasoon a àgg fa mu jëm nga sañ caa lekk, yu dul yii rekk mën nga caa lekk niki muy addiyu xiraan walla tammatux mbaa bépp addiyu gu wàññi goo wàññi ci aj jur.Dëgg-dëggi rendi mooy dagg boli ba ak ñaar i sidit ya ko séq ba mu jeex, masin buy dikk tàggale bopp beek yaram wi gisu ñu fenn lu koy tax a dagan te mu bari lool léegi, boo doon dagg te yoo yu yépp daggul ba jeex niki nga tàm-balee dagg boli ba walla ñaar i sidit ya te daggul ba jeex du tax mu doy ndax deesu ko sañ a lekk ndax rendi moo koy tax a dagan te matul.Boo tàmbalee rendi ba mu sori nga xam ni boo bàyyiwoon mu dee, boo yëkëtee sa loxo te terewulaa delluwaat di dagg, ñépp maase na ñu ci ne rendi ga yàqu na, su fekkee gaaw ngaa delluwaat moom di na baax, su fekkee rendi ga soriwuloon nga xam ni boo delluwaatul du dee, soo yéexee ñëw it du ko teree baax waaye da ngay yéenewaat yéene ju bees ci waxaat Bismillaahi Allaahu Akbar ndax la nga defoon gaañ ko doŋŋ la, bu dee da ngaa dagg ba mu jeex nga wéy ba tàggale bopp bi ak baat bi du ko teree baax waaye ñaawal ngay teggin du tee mënees na ñu koo lekk.Ku tàmbalee rendi ci doq deesu ko lekk, tàmbalee ci boli bi ak li ko wër moo koy tax a baax.Nag li gën mooy ñu rendi ko te bañ koo loj, bu ñu ko lojee tam du tee mënees na ñu koo lekk, loj moom daa am jumtukaay bu ñu koy defee boo xam ni da nga koy def ci xóot-xóot gi ci dënn bi, soo bësee ba mu laal xol ba mu dee, loo lu mooy loj.Mënees naa rendi nag mënees na ñu koo loj waaye rendi gaa gën, giléem it dees léen di loj, boo ko rendee te mënoon koo loj deesu ko lekk moo gën a wóor.Su dee daa am fu mu daanu ba rendi rekk la ñu ko mën a def du ko teree baax, xar ak bëy ñoom dees léen di rendi maase na ñu ci ne boo léen lojee ci sa coobare deesu léen lekk.Takk sëy ak fasem faySëy ci lislaam daa am i saart, kilifa maanaam ka war a maye jigéen ja, can mooy alalu sëy ga, waxiin wa ñuy wax ba ñu xam ni maye na ñu ndax kay ñaan da koy wax may ma kay maye wax ni may naa la, bu lii xasee ba am sëy ba fasu na, xutba bi da ñu koo sopp rekk, ñaar i seede yu maanu saart la ca tam, mën na ñu faa bañ a teew sax waaye balaa boroom kër gi ak soxna saa  jote fàwwu ñu sàkkal léen seede yuy seede ni diw may na ñu ko diw.Day am it gën jaa néewu can nga xam ni bu ko yéesee du doy, moom la ñuy tolloleek rub’u diinaar walla ñu weccee ko loo xam ni ku ko seet ci xaalis di na mat rub’u diinaar mu war a tollook  f, terewul tam am nay wuute.Ki jur doom te mi ngi ak ndawam ba léegi mën naa jékki-jékki maye ko te du ca diisóok moom te du sañ a bañ doonte kàllafe na, bu ko soobee mu diisóo ca ak moom, bu fekkee du baayam bi ko jur, bu soxna si dee gone doo ko mën a maye liféeg kàllaful, di na aaje yit bu kàllafee nga diisóo ca ak moom ba mu nangu, bu nee patt ginnaaw boo ko laajee mooy tektale ag nangoom ngir kersa, teewul bu noppee te noppi ga nga gis ca màndargay bañ soo yaboo bàyyi.Koo xam ni jeeg la daa sëyiwoon ba dellusi doonte yaay baayam bi ko jur doo ko sañ a maye te disóowoo ca ak moom, te yit noppi doŋŋ du ca doy da fay aajewoo mu wax ba xam nangu na am déet.Kilifa guy maye mënul a ñàkk, bu ñu seetee gis ni kenn ku mu bokkal geño ku ko mën a maye gisu ñu ko kon ab qaadii moo koy maye, jigéen ji ñu war a maye su fekkee doomam ju góor mi ngi fi ju mat kilifa mooy jiitu maamam ju góor ji jur yaayam ci sañ a maye, baay it moo gën a yay ci mbokk mu góor, ku mu bokkal ndey doŋŋ bokkul.ñi war a maye : doom ju góor ju matale saart i kilifa moo jiitu, sët bu góor ju bàyyeekoo ci doom ju góor moo ca topp, baay topp ca, mbokk mu góor mu bokk ak jigéen ji ndey ak baay topp ca, mbokk bu góor bi bokk ak jigéen ji baay doŋŋ topp ca, nga door caa teg seen i doom ñoom it noo nu la ñuy sësëloo, su ñu jeexee nga door cee teg maam bu góor, baay bu ndaw bi bokk ak baayub  jigéen ji ndey ak baay door a dikk, nga door caa teg baay bu ndaw bi bokk ak baayub jigéen ji baay doŋŋ, bu dee ku ñu goreel nga teg ca ka ko goreeloon, nga teg ca ka ko yaroon ci diir boo xam ni mën na koo ñeewent mu daa di yayoo kilifag maye, ka cay sës di àttekat bi, su amul mbooloom jullit ñooy tase tànn kenn ni ko mayeel kii, bu amee kilifa gu gën a yay ci maye te sori bàyyi ku ko gën a jege maye darra nekku ca.Bu ñu la dénkee xale bu góor bu la neexee mën nga jékki-jékki may ko soxna doonte kàllafeegul te nga gis ni takkal ko soxna moo gën du ko tee baax, bu ñu la dénkoon xale bu jigéen nga yore ko nga xam ni kàllafeegul doo mën a jékki-jékki maye ko xanaa bu la ca baayam joxee ndigël, bu la baay ba nee forse ko nga sañ ko, kilifa gi war a maye sëy bi ci wàllug baay gi lay bokk waaye  du bokk ci wàllug ndey gi.Bu sa mbokkum jullit di wut soxna yaw ngay jamaaleem doo sañ a waxaale yaw it ngir sa bopp, da ngay bàyyi ba mu noppi bu sottiwul ngay soog a sañ a labati, bu fekkee ci njëlbéen gi la du aay waaye bu xasee sori nga xam ni juboo mbaa ñàkk a juboo moo ci des su boo baa da fay aay.Sëyub sixaar daganul te mooy weccee ay jigéen, ku ne may sa moroom soxna saartante ca ni bu lee amul lii du am.Bokk na ci sëy yi xaram ñooy yi ñu wax ni can du ca am, sëy ci ab àpp tam daa aay te mooy nga takk soxna si te bu àpp sàngam jotee ngeen tàggoo mu jege ak mu sori ñoo ca yem, sëy ci idda yit daganul, diir boo ba wax ko ca sax da ma laa bëgg a takk xaraam na, su ko ca takkoon jote ca ak moom soxna da koy xaraam fàwwu.Su fekkee yit daa amug wéradi ca maye ga du baax te mooy niki ñu ne ñoom ñaar xamu ñu ba xam bëggënte na ñu am déet mbaa sëy na ñu am déet waaye da ñu léen di maye rekk bu ñu dikkee bu léen neexee wéyal ko walla ñu dindi ko, bu dee can ga yit moo wéradi du baax niki ñu canee ko lu ñu sàcc, lépp lu jaay ga xaraam rekk xaraam na nga def ko can niki sàngara walla xaj.Lii bu amee, bu dee ñoom ñaar jotee gu ñu kon da ñuy tas sëy ba waaye bu ñu xasee jote yoon da koy bàyyi noo nu sëy ba wéy ñu joxaat soxna sa can gu wér.Su fekkee jëmmi maye ga moo awul yoon niki ñu maye ko te amul kilifa walla cib idda walla cib armal, koo ku yoon da koy dindi moo xam jote am na ca walla déet, su ñu ko dindee te fekk jote wu ñu darra kon ku nekk da fay dem sa yoon rekk darra du ca war, bu fekkee bañ koy dindi fekk na góor ga joteek jigéen ja kon su fekkee am na can gu ñu waxantewoon te muy gu wér góor ga di na ko ko jox, bu fekkee waxante wu ñu woon genn can kon mu jox kob can ndax du ca mën a ñàkk.Nit bu xasee takk ab jigéen du mën a takk yaayu jigéen joo ju ak maamu jigéen ja ba ci aadama, sëy bii ñu firi yit da ciy dugg.Ba tay li ñuy wax ni ku ñu may jigéen ba mu xës joteek moom doo tu mën a takk doomu jigééen joo ju, sëtam akub sëtaatam ba kero àddunay tukki, sëy bu yàqu bii yoon dindi noo nu lay mel, ni nga xamee yit ni ku xës takk jigéen sa baay mënëtukoo takk sa maam bu góor noo nu, bii yoon dindi tam noo nu lay mel. Su fekkee yit jigéen ja njëkkoon naa sëy ba ñu fase ko ca ñett i fase nga xam ni koo ka su ko bëggoon a jëlaat da fay nég ba sëy jaaraat fa, sëyam bii yoon dindi du tax jigéen ji dagan ci góor ga ko njëkkoon a yor ndax jëkkër ji fa war a jaaraat da fay aajewoo muy gu wér.Sëyub joyal mënees na ko te mooy ñu fas sëy bi te waxu ñu ni can gi nàn-gam lay doon du tee maye ga wér waaye balaa góor gaa joteek soxna sa na ko leeralal ni nàngam laa lay jox ci can te loo la wér kon jigéen ja du sañ a bañ, bu dee da ni ko nàngam laa lay jox te loo la matul la ñuy jox ay moroomam kon jigéen jaay seet, bu nangoo mu baax, bu nanguwul ñu tàqarle léen lu dul ni daa wëlbëtiku nangu koo dolli ba soxna sa nangu kon mu baax.ñaar ñuy sëy diy jullit ginnaaw ba kenn ca ñoom ñaar wëlbëtiku génn ci lis-laam kon da ñuy jàpp ni sëy ba tas na, muy ci fase mu wér ak bu ñu ko ca tud-dul, su wëlbëtikuwaatoon tuub ba ñu delluwaat kon fase gu njëkk gi kenn du ko tuddaale da fay mel ni tay la ko mos a yor, ñett i fase mooy tax mu xaraam ko ba mu war a xaar geneen jëkkër, ñaar ñu nekkoon ay yéefér sëy ba mu yàgg ñu wëlbëtiku ñoom ñaar ñépp dugg ci lislaam kon da ñu léen di bàyyi ci sëy ba noo nu rekk, ba ñuy dindi mooy bu fekkee da ñoo jegee jege gog waru ñoo sëy, bu dee kenn ka daa tuub ka ca des nanguwul a tuub kon su boo baa sëy ba tas na, bu fekkee jigéen jee njëkk a tuub daa di tàmbalee iddawu laata idda jee jeex far jëkkër ja tuub da ñu ko koy far bàyyee, bu fekkee ni góor gi moo njëkk a dugg ci lislaam fekk soxna sa nekk ci diiney yahuud mbaa nasaraan te ab jullit sañ naa takk ku bokk ci yii ñaar, kon koo ku mën naa tëye soxna sa, bu soxna si dib maajuus mooy ku nekk ci diine ju bàyyeekoowul fa Yàlla te tuub ci ginnaaw góor ga te soreewul kon da ñu léen di bàyyi ñu nekk jëkkër ak jabar, bu tuub ga yéexee kon tàqarlikoo na ñu.ab yéefér bu tuubee dugg ci lislaam te fekk la mu yoroon ciy soxna ëpp na ñent da ñu koy tànnloo ñent ya ko gënël, ña ca des mu wacc léen, bu dee ab jullit moo ame lu ëpp ñent i soxna ginnaaw ba mu bëgg koo tuub kon ñent ya njëkk rekkay baax ndax ya ca topp da ñuy jàpp ni fasu wu ñu.Koo xam ni daa rëbbënteek soxnaam doo tu ko dagan mukk ci àdduna niki ku takk jigéen ci idda jote ca ak moom walla mu bàyyi ba idda ja jeex muu soog a joteek moom, da koy xaraam ba fàwwu.Su boroom kër fasee soxnaam ñett i fase nga xam ni fàwwu jëkkër daf fay jaaraat mu door a mën a dellu ci moom, yaw nga ni naa fa jaar takk ko wacc ko ngir mu mën a dellu ca ku njëkk ka kon nga def lu xaraam te su ko yoon yëgee du tax ñu mën a dellu ndax kenn du ko waññiwaale waaye bu dee jigéen jaa   fexe ba góor takk ko ginnaaw ba mu xulóok moom ngir bëgg mu fase ko ba mu dellu ci jëkkëram ju njëkk ja kon du aay, bu dee yit jëkkër ju njëkk jaa wax ak kenn ngir mu takk soxna sa waccaat ko ba mu mën cee jot tam du lu aay.Ku armal aj walla umra ba kero muy yewwiku da fay xaraam ci moom mu maye soxna walla moom ci boppam ñu may ko soxna, ku tawat it tawat joo xam ni ragal na ñu ni da fay faatu du sañ a takk kenn ndax day mel ni da koo yéene ndono, su ko defoon it yoon firi ko, bu ko defoon joteek moom kon can di na ca am waaye su góor ga faatuwoon du ko donnu, ba tay noo nu la ñu aayee ku tawat tawatu faatu di fase ndax su boo baa da fay mel ni da koo yéenewul mu donnu ko kon yoon du ko nangu su waay ja faatuwoon it du ko tee donnu doonte tawat ja daa mujj yàgg ba soxna sa sëy ca ay yoon, du tee su waay ja faatoo fàwwu mu donnu ko.Ku xës a fase soxnaam ñett i fase, mënoo koo takkaat lu dul ni jëkkër da fee jaar ba bàyyi ko.fase ñett i yoon mën naa amee ci yor ko fase ko, jëlaat ko fase ko muy ñaar, jëlaat ko fase ko muy ñett, bu dee ci fiqu Imaam Maalik mën naa amee cib jotaay ci kaw góor ga ni ko fase naa la ñett i yoon, du lu ñu taamu ndax fasem biddaa la waaye teewul su ko defee mu daa di war fa saa sa.fase du lu ñu taamu waaye soo demoon ba bëgg koo def soo yaboo sàmm saart yii ñu lay bëgg a wax te mooy mu fasee ko ci biir laab nga xam ni gisul dereetu wësin gisul it dereetu mbërëg goo xam ni jotewoo ca ak moom benn yoon, nga fase ko yit benn fase ndax benn bi doy na ndax bu idda ji jeexee te faylu woo ko doonatul sa soxna, boo ko fasee benn yoon boo ko fasewaatee beneen mu dal ndax benn fase daggul buumu sëy kon boo ko fasee benn yoon da nga ciy bañ a teg beneen ba kero idda jiy jeex.Su fekkee daa fase soxnaam benn rekk walla ñaar nga xam ni àggul ci ñett giy tax buumu sëy gi dog, liféeg idda ji jeexul mën na koo fayle.Ku ñu fase te mu toll ci gis dereet, ñett i dereet ñooy doon iddaam mooy bu fekkee da ñu koo fase ci laab kon da fay waññi laab goo gu, bu gisaatee dereet ba laab mu waññi ko muy ñaar i laab, bu gisaatee dereet ba laab muy ñett.Ku fase soxnaam te idda ji jeexul mën na koo fayle, bu dee kuy gis dereet  liféeg duggul ci mbërëgu ñetteel bi mën na koo fayle.fayle mooy jëlaat naa saa soxna, amul lenn loo ca war a joxe, amul it kenn koo ca war a waxtaanal, soxna si tam sañul a bañ, ay mbokkam it noo nu.  Bu fekkee soxna sa daa ndawe ba du gis dereet walla mu mage ba du gis dereet kon saa yoo ko fasee mu baax ndax iddaam du yokk du wàññeeku ñett i weer lay doon, koo ku liféeg ñett i weer yi di jeex mën na koo fayle nde-gam benn fase la mbaa ñaar, du sañ a bañ ay mbokkam it noo nu, niki noo nu ku ëmb waxtu wu ne mënees na ñu koo fase ndax iddaam du yokku du wàññeeku, bis bu amee doom ci la idda jiy jeex.Ki toll ci gis dereet te ëmbul da ñuy saart boo ko dee fase mu nekk ci laab, xaraam na nga fase ko te mu nekk ci dereet, ku ko def sax dees na ko forse mu fayle soxna sa, ku fase soxnaam benn walla ñaar nga xam ni buumu sëy gi jeexul manees na koo fayle liféeg idda ja jeexul, su idda ja jeexee fàwwu ngeen jubóo nga soog koo mën a takkaat takk ju yees nga joxewaat can gu yees ñu mayaat la ko may gu yees.Xaraam na ci góor muy fase soxnaam te muy gis dereetu mbërëg mbaa wësin, bu dee lu ñu mën a fayle sax yoon da ko koy forse, du tee yit fase ga tàbbi waaye yoon da koy forse fayle ga, da koy faylu tëye ko ba mu laab joteek moom ba mu gisaat dereet ba laabaat, su ko neexee fase ko bañ a joteek moom. Ku ñu la may kese yem ci waaye jotagoo léen jote saa yoo ko bëggee fase mën nga ko du ñu ca saart darra naan bu tollee ci laab ak bu laabul ndax moom du iddawu, koo ka yit bu ñu ko fasee manees na ñu koo mayewaat fa saa sa waaye yit benn fase kepp bu fa jaaree mu dog ndax du am idda ba mu di ko fayle te moom du iddawu, du aajewoo tam jëkkër jaar fa mën na koo takkaat, bu dee da koo fase ñett i fase kon fàwwu jëkkër daf fay dox mu soog koo mën a takkaat.Ki xamul benn fase mbaa ñaar mbaa ñett la, wax ji gën a wóor mooy da ñu koy jàppee benn fase nga xam ni su idda ji jeexul mën na koo fayle su jeexee yit mën na koo takkaat.Summikoo mooy jigéen ji doyal ci sëy bi ba mu jaral ko joxe alal, koo ku la muy joxe mën naa tollook la ñu ko joxoon mën na koo ëpp mën na koo yées, di na ñu ko leeral ci kanam insaa allaa.Bu fekkee góor gi tooñu ko defu ko darra tam li ñu koy jox dagan na, su ko defee su jigéen ji xasee joxe alal su ko góor gi waxee fase naa la walla mu ñàkk ko koo wax it du tee mu tàbbi te fayle du ca mën a am du tee tam bu idda ji jeexee bu ñu jubóowaatee mën a sëy, ku wax soxnaam fase naa la fase mu dog, yoon da fay jàpp ni ñett i fase la moo xam jote na ñu am déet, ku wax sa   soxna soo xam ni mos ngeen a wéet aji set nga ci jëkkër walla aji wéet nga ci jëkkër walla aji xaraam nga ci sa jëkkër walla nga ni ko fu la neex jëmël yoon ñett i fase la koy jàppee, bu fekkee may kese moo doxoon seen diggënte jotee gu ñu darra dees na ko may mu wax lu mu ci jublu, benn fase walla ñaar walla ñett.Jigéen bu ñu ko mayee jëkkër, jëkkër ja jékki-jékki daa di koy bàyyi te jote wu ñu darra kon war na koo jox genwàllu can ga ñu waxantewoon walla ga yoon digle muy lu mat a xam, bu ko ko baalee mën na koo bañ a joxe, bu dee gone walla muy jeeg boo xam ni mënul a yor mbiram kon baayam ba ko mayewoon kepp mooy mën a baale genwàllu can gi walla déet.Sopp na ñu soo fasee sa soxna nga am alal joo ko jox ci sa teeyug bakkan muy la nga mën ngir mu nekk yobbël ci moom, du lu war tam, bu dee ku ñu ko may doŋŋ yem ci nga xam ni joteegul ak moom darra te fekk mu waxaloon ko ab can, koo ku yoon da ni da koy jox genwàllu can ga, bu ko joxee genwàllu can kepp mu doy yobbël. aji summikoo nga xam ni mooy jigéen ji doyal ci sëy bi ba nangoo joxe alal, deesu ko yobbëlal.Ku ñu may soxna te jotagul a joteek moom mu faatu moom jëkkër ji, bu fekkee jotul a wax soxna sa can sàngam laa lay jox, kon soxna sa da fay donnu kese yem ci te deesu ko jox can, bu fekkee jigéen ji laata jëkkër jee faatu wéet na ñu ba jote ñàkk gaa waxub can moo ca am, kon da ñuy seet luy canu ay moroomam, ñu génnee ko jox ko ko te du ko teree donnu ndax jote ga da fay waral can, bu fekkee digewoon na ñu ci ni nàngam la ñu koy jox kon su boo baa la ñu digewoon kepp la ñu koy jox te du ko teree donnu.Góor bu ñu ko mayee soxna nëbbaaleel ko sikk soo xam ni ñoom ñi ko maye xamoon na ñu ko niki mu dof walla mu gaana walla siti walla jàngoro ci awraam, koo ku saa su ko yëgee ginnaaw bu ñu wéetee walla mu xam ko te wéetagu ñu kon di na sañ a génn ca sëy ba, bu fekkee jotu ñoo jote kon ku ne day dem yoonam, bu fekkee daa joteek moom ba noppi door a xam sikk soo su, yoon may na ko mu génn ca sëy ba waaye ginnaaw xës naa joteek moom fàwwu mu jox ko ab can waaye bu ko ko joxee ba noppi da fay dem ca baay ba ko mayoon soxna sa mu delloo ko canam, ba tay bu dee càmmiñam bu góor moo ko mayewoon. Su fekkee ka mayewoon soxna sa yoon moo ko may mu maye rekk mu maye ko waaye du ku jege soxna sa bay xam sikkam niki koo xam ni seen ñaar i baay ñoo bokk, deesu ko fayloo can ga ndax amaana yë-gutoon sikk sa, jigéen ja yit gën jaa néew can la ñu koy jox muy rub’u diinaar.Koo xam ni daa tële ci joteek soxnaam dees na ko yéexee at ba xam, bu ca   joteek moom kon darra du ca am ndax la ñu bëggoon am na, bu at ma matee te jotewu ca ak moom kon jigéen ja mooy seet bu nangoo sëy ak moom ci noo na kon sëy ba wéy yoon du ca wax darra, bu fekkee neexu ko kon yoon da koy dindi, bu xësee joteek moom benn yoon ginnaaw ba mu tële beneen àtte lay doon ndax deesu ko téqaleek jigéen ja lu dul ni bu fekkee téqale wu ñu léen jigéen ja di na moy Yàlla.Bu fekkee jigéen ji jëkkëram daa dem te xamu ñu fu mu nekk kon su boo baa da koy wax àttekat bi mu def la mu mën ci gëstu ko ba xam di na feeñ, bu ñu ko gëstoo feeñul di na àppal jigéen ja ñent i at tàmbalee ci bis boo bee nga xam ni ci la gëstu ga jeex ndegam jëkkër ja bàyyi na fa lu mu mën a dundee, su ñent i at ya matee te jëkkër ji ñëwul, mu wax ko mu iddawu niki ku jëkkëram faatu, bu idda ja jeexee mu mën a utiwaat jeneen jëkkër waaye du tax ñu àtte ci yoon ni jëkkër ja faatu na, da ñuy bàyyi diir boo xam ni dundug jullit du ko faral di ëpp, bu ñu gisee ni mat na ñu door a àtte ni faatu na door koo miiraas, bari na ñu wax juróom ñaar fukk i at niki bi muy dem daa am fanweer i at da ñuy bàyyi ba mu mat ñéenfukk i at ñu door a àtte ni faatu na.Labat jigéen ju nekk ci idda xaraam na te mooy wax ko ni da ma laa bëgg a takk, maye na ñu nga wax ak moom waxin wuy wone ni am nga ci moom ag bëgg niki nga ni ko xam naa ni ñu bari taamu na ñu la ci soxna walla nga ni ko yaw daal soxna si xam naa ni ku njëkk ci yaw sant waaye jaar ca digg ba moom daa xaraam.Koo xam ni daa am soxna su yees te mu fekk fa kenn mbaa lu ko ëpp, balaa tàmbalee yemale da fay sax ak ku yees ki ndegam gone la juróom ñaar i fan guddeek bëccëg door a tàmbalee yemale ay gi, su fekkee soxna su yees si jeeg la du gone kon ñett i fan lay doon.Gone gu góor sañul a fase soxnaam ka ko yor di ko defal ak a dindil moo koy faseel.Sa soxna boo ko nee fase man la ko Yàlla joxoon waaye moomloo naa la ko walla nga ni ko tànnal benn nga toog di sama soxna walla nga dem ñu tàggoo, lu mu ca wax rekk la ñu cay àtte niki su waxoon ni fase naa sama bopp ñett i yoon kon mu dog, su waxee moom soxna sa fase yu ëpp benn sañ nga caa weddanteek moom ngir xamal ko ni benn fasee taxoon nga moomloo ko fase ga.Soxna si ñu tànnloo toog mbaa mu dem lay tax tànn ga baax mooy mu wax ni fase naa sama bopp ñett i yoon ndax loo looy jeexal buumug sëy ga, bu ko   yéesee rekk buumug sëy ga du jeex te bu ko xësee ba wax doo mën a wed-danteek moom naa ko benn moo taxoon ma wax.Ku giñ ni saa soxna du ma joteek moom diirub ñent i weer mbaa lu ko yées, kenn du ca wax darra, bu ko ëppee da ñuy bàyyi ba ñent i weer ya mat ñu ni ko diir bañ la mayoon jeex na, bu delluwul ginnaaw yoon daa di fase soxna sa.Ku wax soxnaam xaraam nga ma niki sama ginnaawal yaay, doo sañ a jo-teek moom lu dul ginnaaw boo defee benn ci alamaan yii, bi ci njëkk mooy nga goreel jaam te mu nekk jullit te bañ a am sikk maanaam nga xam ni sa jaam la te bokkoo ko ak kenn, du laal it darra cig ngor, bu ko mënul kon da fay woor ñaar i weer yu sësëloo, bu ko tëlee kon da fay leel juróom benn fukk i miskiin, miskiin bu ne mu joxko ab kilo ndax ñaar i mudd mënees na koo jàppeeb kilo, du sañ a joteek soxna sa ndare bu kaffaara ga matee, bu joteek soxna sa te kaffaara ga tàmbalee gu ko kon su boo baa da koy tuub, bu fekkee daa tànnoon kaffaaraa woor ñaar i weer walla leel juróom benn fukk i miskiin, mu tàmbali ko laata moo mat mu joteek soxna sa kon la mu defoon lépp da fay yàqu da koy tàmbaliwaat, bu wooroon ba mu des benn fan joteek soxna sa kon la mu wooroon lépp da fay yàqu da koy tàmbaliwaat, su fekkee daa tàmbaliwoon jox miskiin ya ñam ba mu des benn mu joteek soxna sa kon da koy tàmbaliwaat, ñam jotoon a jox da fay yàqu kenn du léen limaale. rëbbënte li koy waral mooy ñaar ñuy sëy ba mu yàgg jigéen ja ëmb góor ga ni juru ma ko, ñu laaj ko mu wax ni da koo wóorlu ba xam ni ëmbul te gin-naaw ba jotewul ak moom, ni mu koy wóorloo mooy mu gis dereet te jotewul ak moom ginnaaw ba walla mu amoon doom te jotewul ak moom ginnaaw ba, beneen ba mooy góor ga wax ni daa gis soxna sa ci bëtug boppam muy njaalóo nga xam ni gis na sawukaayu góor ga di dugg ci sawukaayu jigéen ja, soxna sa weddi ko ni amul, loo lu yit da fay indi rëbbënte, mooy waatanteji. Bu fekkee góor ga daa xas soxna sa ni da fay dox tanku caaxaan, ku jubadi la kon li ëpp ci boroom xam-xam yi nee na ñu du jar waatante ci kanam yoon, du tax ñuy dóor góor ga.Bu góor gi tuumaalee soxnaam mu weddi ko bañ ñëw ci kanam yoon ba kenn ku ne waat ba wàcc nga xam ni sunu Boroom kepp moo xam ka wax dëgg, kon ñu tàggoo fàwwu ci àduuna doo tu ñu sëyëti mukk.Jëkkër ji kalaame mooy njëkk a waat, bu fekkee ngir weddi ëmb ba la da fay wax ni ach’hadu billaahi maa haazaal xamlu minnii, seede naa ci Yàlla ni ëmb bii juru ma ko ba muy ñent i yoon, bu fekkee da koo gis muy njaalóo da   fay wax ni ach’hadu billaahi lara’aytuhaa taznii, juróomeelal ko ci wax ni lii ma wax nii bu dul dëgg Yal na rëbbub Yàlla dal sama kaw, su ko defee jigéen ja waat waatug miim ñent i yoon ach’hadu billaahi anna haazal xamla min-hu, seede naa ci Yàlla ni ëmb bii ci moom la bàyyeekoo wax ko ba muy ñent i yoon, su fekkee góor ga daa wax ni gis naa ko muy njaalóo, jigéen ja buy miim da fay wax ni ach’hadu billaahi maa ra’aanii aznii, seede naa ci Yàlla ni gisu ma may njaalóo mukk, wax ko ba muy ñent i yoon, mu juróomeelee ni su fek-kee waxu ma dëgg Yal na merum Yàlla daanu ci man.Su fekkee jigéen ja daa ragal a waat kon di na doy tektal ni góor ga wax na dëgg, kon jigéen ja bu dee gor te fekk mu sange da ñu koy ray, su fekkee sangewutoon mooy bu sëyutoon sëy bu baax walla jotaguloon a joteek jëk-këram, kon da ñu koy dóor téeméer i yar.Su dee jigéen ja nangu naa waat, góor ga moo ñemewul a waat, la muy tekki mooy waxal na soxnaam lu amul, da ñu koy caw juróom ñett fukk i yar ba noppi ne ko doom ji yaa ko jur.Jigéen su fekkee daa dawee ca sëyam te jëkkër ja loru ko defu ko darra kon di na mën a jot boppam ci delloo jëkkër ja la mu ko joxoon ci can, bu neexee jëkkër ja lu yées loo la sax di na baax, bu ñu jubóo ci lu ëpp loo la sax di na baax.Bu fekkee jigéen ja daa bëgg a jot boppam ci tas sëy bi te bi ñu ko gëstoo mu sax ni jëkkër jaa ko doon lor, da ñu koy delloo alal ja ba noppi du tee moom na boppam.Summikoo fu mu fi amee nga xam ni jigéen joxe na alal ngir ñu may ko baatam doonte góor ga waxu ko may naa la sa baat it yoon da fay jàpp ni jëkkëram fase na ko benn fase boo xam ni amul fayle, bu idda ji jeexee te ñu jubóowaat du tee mën na koo takkaat.Xeetu kaffaara yi, ni gor di def la ab jaam di def ñoo yem ci goo ga wàll, bu dee xeetu gétën yi, la gor gay am, genwàll ga la jaam bay am niki bu dee ci gétënug njaalóo gor ga téeméer i yar lay am, jaam xaaj ba lay am muy juróom fukk, xaste yit te mooy waxal nit tanku caaxaan muy njaalóo te wérul, bu ko gor defee da ñu koy caw juróom ñett fukk i yar, bu dee jaam genwàll ga la ñu koy caw muy ñéenfukk.Jamono ji nga xam ni ci la xale biy toll ci nàmp muy ñaar i at yu njëkk ya, su ko jeneen jigéen nàmpalee ju dul yaayam doonte am muucu la du tee mu mel ni yaayam, lépp lu ag nàmp di xaraamal nàmp goo gu di na ko xaraamal.  Su fekkee ñaar i at yi mat na ginnaaw ba bu ko jigéen ju dul yaay ja nàm-palee du xaraamal darra lu dul bu soreewul ak ñaar i at ya niki ñaar i weer ya ca topp bu ko ca nàmpalee kon xaraamal ga di na tàbbi, bu fekkee tam xale ba amagul ñaar i at waaye mën naa lekk mën a naan ba dootul aaje nàmpal, yoo yu jamono yit ku ko ca nàmpal du xaraamal darra.Toqal sa soow ci gémmiñu gone ga mook nàmp ga ñoo yem àtte ak mbarxan mooy awale soow ma ci pax i bakkan yi du tee ñu xaraamal. Jigéen bu nàmpalee xale bu góor kon da fay mel ni mooy yaayam bu wér a wér, du mën a doon soxnaam ak bépp doom bu jigéen ju jigéen joo ja nàmpal, ba tay jëkkëram ja doom bu jigéen bu mu am doonte soxna sa juru ko da fay mel ni yéen a bokk ndey ak baay doo ca mën a takk kenn, moo xam lu jiitu nàmpal ga la walla lu ko mujj ca la ñu juddu, yaw mi ñu nàmpal rekk yaa sañul a takk ay doomam waaye ki bokk ak yaw ndey ak baay mën naa ñëw  takk ci doomam yoo ya.Idda, dund ak laabluJigéen ju jëkkëram fase bu dee kuy gis dereet idda ja da fay tollook ñett i laab, bu ñu ko fasee ci laab da koy waññiwaale, bu gisaatee mbërëg ba laab muy ñaar, bu gisaatee mbërëg ba laab muy ñett, bu xasee nekk gor du ñu xool ba xam daa bokk ci diiney yahuud walla nasaraan idda ja noo nu lay toll.Ki ñu fase bu ndawee ba du gis dereet walla mu mage ba weesu koo gis ñett i weer mooy iddaam.Bu fekkee gor su jigéen si walla jaam bu jigéen bi da ñu koo fase te mu ame dereetu jàngoro nga xam ni dereet jiy génn ci moom mënu koo xàmmeek dereet dëgg-dëgg, koo ku iddaam fàwwu mu yàgg ndax da fay toog juróom ñent i weer ngir laablu, bu ko toogee gisul darra mu door a toog ñent i weer muy iddaam.Ku ëmb moo xam da ñu koo fase walla jëkkëram moo faatu, saa bu amee doom iddaam jeex, muy gor muy jaam muy yahuud walla nasaraan ñoo yem, nga xam ni mën naa gàtt mën naa yàgg.Bu fekkee da ñu koo may góor ga jotul a joteek moom, góor ga fase ko, jigéen joo ju idda waru ko mën naa daa di sëyiwaat fa saa sa.Bu fekkee soxna sa gor la, jëkkëram faatu te fekk ëmbul kon idda ja ñent i weer ak fukk i fan lay doon, loo la du ñu ci seet ba xam mag la walla gone walla ba xam jëkkër ja wéet na ak moom am déet walla muy yahuud mbaa na-  saraan doonte da ñu ko koo may rekk jëkkër ja faatu du tee idda joo ju war ko.Bu ko wóorul it ba xam ëmb na am déet moom jigéen ji nekk ci idda kon da fay toog ba sikki-sàkka sa jeex muy door a sëyiwaat, la muy wóorloo mooy mu dem ba mu yàgg mu gis dereet walla mu toog lu mat juroom ñent i weer, buy yëg ca biiram lu mu xamul lu mu doon su boo baa na mu koy wóorloo mooy da fay dem ba mu am juróom i at.Jigéen jiy iddawu ngir jëkkëram ju faatu, ñent i weer ak fukk i fan lay doon bu dee gor, bu dee jaam muy ñaar i weer ak juroom i fan, da ñu wax ni bis bi jëkkër ji faatu da koy waññiwaale doonte boo ba fekk na tàkkusaan jot. Jigéen ji ñu ne bu ëmbee bu amee doom idda ja jeex da fay fekk muy ëmb bu tege ci yoon waaye bu fekkee ka ko ëmbël tegu ko ci yoon, jeexug ëmb ba du tax idda ja jeex ndax di na xaaraat ba gis yeneen ñett i laab door a mën a wutiwaat jëkkër.Ku jëkkëram faatu da ñuy bëgg mu sàmm ormay jëkkër ja, lu jëm ci waaj-taayu àdduna yépp mu moytu ko ba kero idda jiy jeex niki takk xeetu takkaay yi walla tusngalu ak mbooleem yëre yu rafet yi ñuy waajee mooy ténj, lay yi ñuy teg ak paaka walla sàkkal ko bis bu muy fóot ak bu muy sangu aaday wo-lof la waaye jotewul darra ak lislaam.Sàng gi muy sàng yaramam noo na la waroon a mel ba jëkkër jay dund darra waru ci woon a soppeeku, du sañ a laal lépp lu am xet gu neex, du sañ a fuddënu ak gépp diw gu xet ga neex, du sañ a defar boppam.Ténj gi (ñaawlu) ñépp la ñu koy sant muy gor, jaam, ndaw walla mag doonte jëkkër ja jotul a joteek moom, bu dee jigéen ja da fay yahuud mbaa nasaraan te jëkkër ja di jullit wax ja gën a wóor mooy dees na ko digël ténj, idda ja moom mënul a ñàkk.Jigéen ju jëkkëram fase moom du aajewoo ténj (ñaawlu).Képp ku ñu fase te fekk mos ngeen a jote, diirub idda ji ca dëkkuwaay ba ñu dëkkoon fa la war a toog, moom du sañ a génn, jëkkër ja yit sañu koo génnee, fii ci aaday wolof miin na ñu ku ñu fase rekk mu dem sempiji néeg ba waaye nii ñu waxee la war a demee, lay tax moom jigéen ji mu moom dëkkuwaay ba mooy ba ñuy takk la ñu ci saartal ni di na ko wutël kër.Ku ñu fase benn fase mbaa ñaar, jëkkëram joo ju la dundam ak koddaayam di war ba idda ja jeex ndax buumu sëy gi daggagul, sañul a joteek moom te fayle wu ko, bu fekkee da koo fase ñett i fase te ëmbul kon dund ba ak koddaay   ga waratu ko ndax fàwwu jëkkër da fay jaaraat, bu fekkee daa fase soxna sa te fekk mu ëmb doonte ñett i fase la moo ko war a wodd moo ko war a dundël.aji summikoo te mooy jigéen ji doyal ci jëkkëram ba joxe alal ngir ñu may ko baatam, dund ga ak wodd ga du la war, jigéen ji nga rëbbënteel ba yoon tàggale léen fàwwu, koo ka diir ba muy iddawu doo ko ca dundal doonte daa ëmb ndax waat nga weddi ko ci kanam yoon.Jigéen ju jëkkër ja faatu muy iddawu deesu ko jox ab dund ca la jëkkër ja bàyyi, su fekkee daa yëgutoon faatu ga jël ca alal ja di dundee bis bu ñu ko yëgee da fay fay la mu jot a dundee lépp walla ñu génnee ko ci wàllam ci miiraas mi.Diir ba muy iddawu mën naa toog fa mu dëkkoon ba kero muy jeex, kay jënd kër ga yit bala koo sañ a moom fàwwu idda ja daa jeex, bu dee jëkkër ja moo-mul néeg ba walla kër ga te fayoon na luyaas ba kon diirub la mu fayoon mën na faa toog iddawu kenn du ko sañ a génnee, du sañ a génn génnug tuxu ci lu dul ngant niki bariy sàcc walla tabax ba daanu ak yu ni mel bu dul loo lu kër ga ko jëkkër ja fasee walla bu dee daa faatu fa la war a toog ba idda ja jeex ndare boroom kër ga léen luyewoon da koo génnee ba noppi bañ fayug luyaasu diirub idda ja kon na génn fa muy njëkk a ne lay toog iddawoo fa ba mu jeex waaye du fa sañ a tuxoowaat di jàll feneen liféeg amu fa ngant lu koy tax a génn.Jigéen bu amee doom ci buumu sëy moo ko war a nàmpal te kenn waru ko caa fay darra ndare daa bokk ci askan boo xam ni da ñoo tedd ba du ñu nàmpalal seen bopp niki waa qurays.Jigéen bu ñu ko xasee fase nàmpal ga waratu ko, bu dee fase bu amatul fayle te idda ji jeex, su boo baa mën naa jox keneen muy nàmpal te jëkkër ja di ko fay, bu ko neexee tam muy nàmpal te jëkkër ja di ko fay.Yor xale bi ak toppatoo ko moom jigéen ji moo am sañ-sañ ba du tee dund bi ak koddaay ga baay ba lay war, bu dee xale bu góor ba kero muy kàllafe, bu dee jigéen ba kero muy am boroom kër ñu jébbël ko jëkkëram wuuteek aaday wolof lool ndax bari na foo gisee ku tàggook soxnaam daa di nangu doom ya xanaa saartantewoon ak moom ni da may tëye samay doom.Bu fekkee ndey joo ju yoroon xale ba daa faatu walla mu sëyaat sëy gu yees, su boo baa xale ba da ñu koy jox maamam ju jigéen ji jur yaayam, su amee gàllankoor ñu seet ndey ju ndaw ji bokk ak ndeyu xale bi ndey ak baay, teg ca ndey ju ndaw ji bokk ak ndeyu xale bi ndey doŋŋ mujjee ka bokk ak moom baay doŋŋ.  Bu fekkee ña ko gën a jege ci wàllu ndey gisu ñu ca kenn kon soo yaboo ñu seet ay mbokkam yu jigéen, da ñuy seet ka bokk ak baay ba ndey ak baay  teg ca ka bokk ak baay ba ndey doŋŋ mujjee ka bokk ak baay ba baay doŋŋ, bu amul ñu seet maam ju ndawu xale bi te mooy ki bokk ak maamam ji jur yaayam, bu koo ka amul ñu seet maamam ju jigéen ji jur baayam, bu koo ka jàllee ñu teg ca baayam ci boppam du tee tam góor su waree yor xale fàwwu ñu seet ba xam ànd na ak jigéen ju mën a yor xale ba muy soxnaam walla ke-neen ndax daa am yor goo xam ni jigéen rekk moo ko mën, su baay jàllee nga teg ca mbokk mu jigéen, ñett la waaye da ngay jiitël bi bokk ak xale bi ñu war a yor ndey ak baay, bu fa nekkul ñu seet ki bokk moom ndey doŋŋ, bu fa nekkul ñu seet ki bokk ak moom baay doŋŋ mooy mujj, bu mbokk mu jigéen amul ñu ñëw ci bàjjan da ngay jiitël bi bokk ak baayu xale bi ndey ak baay, teg ca ba bokk ak baay ba ndey doŋŋ, teg ca ba bokk ak baay ba baay doŋŋ, su bàjjan amul ñu seet ba xam am na doom ju jigéen ju mbokk mu jigéen, bu amul nga teg ca doom bu jigéenu mbokk mu góor, bu jàllee nga teg ca ku ñu dénk xale ba te baay ba féetële ko ko walla àttekat ba, bu jàllee nga seet mbokk mu góor da ngay jiitël ba bokk ak moom ndey ak baay teg ca ba bokk ak moom ndey doŋŋ teg ca ba bokk ak moom baay doŋŋ, su wéyee nga teg ca maam bu góor, su amul nga indi doomu mbokk mu góor, su amul nga indi doomu maam ju góor mooy baay bu ndaw, su amul nga indi doom ju góoru baay bu ndaw, maam ju góor ji jur ndeyam soog a dikk, moom moo mujj ci tegale bi.ñi nga war a dundël ci yoon, ka ca jiitu mooy sa soxna doonte moo la ëpple, soo amee alal te sa ndey ak sa baay ñàkk kon yaa léen war a dundël, bu ñu nee dund bi koddaay gi ci la ak dëkkuwaay bi, boo ñàkkee ni ñoom yoon da lay forse ni la da ngaa war a ligéey yor léen, bu dee ay doom yu bari kenn ku ne da fay def la ko ca war, sa doom su amul alal yaa ko war a dundël, su amee alal mën ngaa jël ca alalam ja di ko ci defal te tëye sa alalu bopp.Bu dee góor yaa koy dundël ba kero muy kàllafe te amul ag lompoñ (laa-go), su doom demee ba mënal boppam da ñu koy tànnloo, su bëggee nekk ak yaw ngeen di dimbëlante su bëggee beru tam da nga koy bàyyi mu beru, bu dee jigéen yaa ko war a dundël ba kero ñu koy may jëkkër ba jébbël ko ko, ñii rekk la yoon warlul seenug dund ci yaw, ku bokkul ak ñoom boo ko dundëlee sa coobare la waaye waru la niki sa mbokk mu jigéen walla bu góor walla sa maam, sa sët ba ci sa jarbaat ak yu demee noo nu.Bu ko sa wërsëg matee, wutël sa soxna ku koy ligéeyël nga def ko baax na waaye boo ko mënul kenn du la ca forse.  Wuute na ñu ci càngaayal soxna si, réew mi moom aadawoo na ñu bu ji-géen ji faatoo yaw miy jëkkëram yaa koy wutël càngaay waaye li ci yoon wax da ñu cee wuute, Ibn Xaasim daa wax ni su soxna sa amee alal ca la ñuy wut càngaay la ak la ñu koy toppatoowee yépp, jëkkër ja darra waru ko ca, wax jii moo gën a doy a sukkandikoo, ku ñuy wax Abdul Maalik nee na jëkkër ja la war, Sahnun moom daf ni su fekkee jigéen ja am na alal kon ca alalu boppam joo ju la ñu koy jëndël càngaay toppatoo ko ca, bu ñàkkee jëkkër ja moo ko war a sàng toppatoo ko ci alalam.àttey jote diggënte góor ak jigéen te waruloon seen diggënteJoteg góor ak jigéen ci sawukaay te warul ci seen diggënte, mën naa am góor ga daa jaawale jigéen ji ak soxnaam bariwul lu muy am nag, la gën a bari mooy joteg njaalóo ba tay mën naa am góor ga noot ko ba joteek moom, su boo baa njaalóo la ca góor ga waaye du njaalóo ci jigéen ja.Saa bu góor joteek jigéen ju mu takkul, àtte ba mooy jigéen ja da ñu koy laablu nga xam ni bu amoon jëkkër, jëkkër ja du joteek moom darra ba kero muy laablu ba noppi, bu ko amuloon kenn du ko sañ a takk ba kero laablu ga di mat.Laablu gi mooy da ñuy xool ba xam jote gu aay gi ëmbee na ci am déet.Bu dee ku ndawe ba du gis dereet mbaa mu mage ba gisatu ko, laablu ga ñett i weer lay doon.Bu dee di na gis dereet te ba muy set ëmbul kon laablu ga day doon ag gisam dereet ñett i yoon, gis dereet laab muy benn, gisaat dereet laab muy ñaar, gisaat dereet laab muy ñett ba laabug ñetteel goo gu jeex ba dereet topp ca laablu ga soog a jeex.Bu ëmbee ca jote ba da fay toog ginnaaw bu ëmb ba juddoo ba gis dereet ñett i yoon doonte jigéen juy nàmpal gis dereet da koy jafe fàwwu mu toog ba gis ñett i dereet lu mu yàgg-yàgg bala koo kenn mën a takk walla jëkkër jay mën a ñëwaat ci moom.Jamono ji jigéen ji nekkee ci laablu goo gu, kenn du ko ca sañ a takk, ku ko takk ca yoo ya jamono te fekk ci takk rekk la yem ak moom, kon bu laablu ga jeexee moo xam ka amoon ak moom ëmb ba la walla keneen, jëmmi fas ga fa amoon rekk du yàq darra.Bu dee daa fekk jigéen ja ci ag laablu takk ko joteek moom amaana sax xa-mukowoon soxna sa da koy xaraam fàwwu, bu dee ka defoon ak moom moy   Yàlla ga moo ko takk ci jamonoy laablu ga nga xam ni warukowoon a takk, bu ko ca takkee joteek moom tam du ko xaraam fàwwu, soxna sa da fay tàmba-liwaat laablu gu yees, bu jeexee te mu bëgg ko ñu mën ko koo may.Jigéen buy iddawu iddag faatu walla fase, bu jàmbur dikkee takk ko joteek moom da koy xaraam fàwwu waaye bu dee mayug kese te jote amu ca du tax mu xaraam ko fàwwu, bu idda ja jeexee rekk mën na ñu ko koo mayaat.ag moy bu mosee dox ci diggënte góor ak jigéen deesu jékki-jékki maye léen te laablu doxul ci diggënte bi.Ku takk jigéen joo joteeloon ba noppi ginnaaw ba ngay soog a yëg ni ag laablu doxu fa woon kon da nga koy beru ba laablu gi ñu wax ci ginnaaw mat ñu soog ko koo may mu joxewaat can gu yees.Bu dee yaw yaa ko mayewoon te laablu ga amuloon kon da ngay leeral ka nga ko mayoon ni laablu daa amuloon kon na beru soxna sa ba laablu ga mat, ñu soog ko koo may, bu dee ci diir boo bu góor ga mën naa bañ a joteek soxna sa kon mën naa toog ca kër ga ñu rafetal ko ba laablu gi jeex mu joxewaat can, ñu may ko ko may gu yees.Lay tax sa doomu jiitle mën a sëy ak kenn ci sa njaboot mooy ba muy ñëw fekk mu fer, bu fekkee muy nàmp kon jote gi nga joteek yaayam am soow da cay amee te su boo baa yoon day jàppee koo ka sa doom la kon kenn ci sa njaboot du mën a sëy ak moom.àttey dereet yi ak gétën yiYoon da fa saxal ni ku ray nit te saart ya daje ca ñu fayu ci yaw na nga ko rayee, lay tax mu sax mooy da fay am ñaar ñu maanu ñu seede ni diw mii moo ray diw walla moom mi ray mu waxal ko boppam ci sago, ba ca des mooy ngiñ.Su tuumag ray taqee kenn kon su aajewoo waat (ngiñ) ñoom ñiy mbokk i ki ñu ray ñooy waat juróom fukk i ngiñ boole ko ak tuumaal ki ñu jiiñ ray ga, ñuy soog a ray koo ka.Ka nga xam ni moom la ñu ray te tuuma ji am ku mu taq waaye saxul, su aajewoo waat te fekk ka ko def moo ko tay kon ñay waat juróom fukk i ngiñ yi lu mu néew-néew na mat ñaar i góor, kenn rekk du ko mën, jigéen it du ko mën a giñ.Su dee tuuma ja mbooloo la taq niki mbooloo tiim nit di ko dóor ba mu faatu te mënu ñu ni diw mii moo ko ca ray kon ay mbokkam da ñuy waat juróom fukk i ngiñ, ñu daa di tànn kenn ca mbooloo ma ñu rayal léen ko mu   doon seenug fayu waaye du mbooloo mépp la ñuy ray.Bu mbooloo sëqëtoowee kenn dóor ko ba mu faatu te fekk du lu ñu tak-ktoowoon kon su aajewoo waat, su boo baa ay mbokkam da ñuy jàpp kenn ni moom la, daa di waat juróom fukk i ngiñ ya ca koo ku, ñu rayal léen ko, ña des ca mbooloo ma kenn ku ne ñu dóor la téeméer i yar.Tuuma yi nga xam ni ñooy taqal nit te mbokk i ka ñu ray war a waat boole ca, bokk na ca su dee waay ja njëkk muy faatu da ñu koo laaj ku la def lii mu ne diw, diw tam weddi ni defu ko, su amul lenn lu mën a saxal tuuma gi, mbokk i waay ji faatu ñooy waat juróom fukk i ngiñ boolekook tuuma ji taq koo ka, su ko defee yoon daa di fayu ca koo ka, bokk na ca yit bu kenn ku maanu seedee ni diw mii moo ray diw, bokk na ca tam bu amee ñaar i seede yu maanu yu seede ni diw mii moo jam diw te ginnaaw ba waay ji ñu jam dundaat na fi dund gu wér maanaam faatuwul fa saa sa, su boo baa di na aaje juróom fukk i ngiñ yi.Su fekkee da ñoo wax mbokk i ki ñu ray ni léen tuuma taq na kii te fàwwu ngeen waat juróom fukk i ngiñ boole ci tuuma jiy soog a sax, ñoo ñu ragal a waat kon da ñuy wax ki ñu tuumaal ni ko yaa ray waatal juróom fukk i ngiñ setal sa bopp, bu ko waatee daa di set, su dee daa wax ni na ko ay mbokkam waatle te mbokk ya ñime wu ñu koo waatle ngir mën naa am ag dëngëm, kon moom ci boppam su yaboo mu waat juróom fukk yépp, ñu soog koo bàyyi.Su fekkoon ni tuumay ray gi daa tege ci mbooloo waaye aajee na ngiñ ngir saxal ko te mbokk i ki ñu ray ñime wu ñoo waat kon mbooloo mi ñu jiiñ ray gi kenn ku ne da fay waat juróom fukk i ngiñ ngir setal boppam.Bu tuuma taqee kenn kon mbokk i ki ñu ray da ñuy waat juróom fukk i ngiñ saxalee ko tuuma ji ngir ñu fayul léen ci koo ku, su mbokk ya yaatoo ba ñu mën a am juróom fukk i góor kenn ku ne waat benn, kon juróom fukk i góor ñooy taxaw kenn ku ne ci ñoom waat benn mu mat, bu ko matul da ñuy séddële ngiñ ya na góor ya toll ba mu mat.Jigéen du waat ci dereetu tay ju aajewoo ngiñ.Bu fekkee ni ki ray da koo tayul, bu aajewoo waat jigéen ak góor yépp mën na ñu caa waat te bu ñu dee seet kenn ku ne da ñuy seet bu ñu dee miiraas loo war a am nga waat lu toll noo nu, boo léen doon séddële juróom fukk i ngiñ yi nga àgg ci ngiñ goo xam ni ku ne da caa war a laal te benn ngiñ mënee-su koo séddoo kon bu doon miiraas ka ca war a ëpple mooy waat benn ngiñ boo bee.  Bu fekkee mbir ma ka ko def tayu ko waaye aajewoo na waat ndax da fa saxul, ñii ni tay na ko ñii ni tayu ko kon da ñuy wax ña fa teew ni léen waat léen juróom fukk yépp mu mat, ñoom ñi fa teew bu ñu waatee juróom fukk yépp du tee ku ñëwaat ginnaaw ga te bokk ci wëy donnu yi te boo teewoon am lim boo ca waat kon fàwwu nga waat ko.Ku war a waat da fay taxaw ngir boo ragalee darra nga dellu ca ginnaaw, bu ñu dëkkee ci barab bu jege fu sell di na aajee ñu indi léen ba ca booru barab yu sell yoo ya ba noppi ñuy door a waat, li ñu ciy jublu mooy ñàngal mbir ma ba ku am lenn looy ragal nga dellu ginnaaw, bu foo fa amee ay barab yu ñu fonk di ko màggal fa la ñuy waatijee ci kaw mu bañ a sori.Bu dee benn seede rekk moo ni diw moo jam diw te diw moo ma faatuwul, koo ku ay mbokkam du jar ñuy waat ngir saxalee ko jam-jam ba.Kañ ray bu dul jullit di ab yahuud walla ab nasaraan, bu ray ga saxee ñu xam ni sax na bu saxul it ñu xam ni saxul waaye deesu ci giñ.Ku ñu ray ci xare du aaje ngiñ niki ku ñu fekk mu faatu ci wetu këru ñenn ndax mën naa am da ñu ko faa indi, xanaa ñu fekk ko ca biir kër ga walla foo xam ni ñoom waa kër ga doŋŋ a ko xam.rayug yoŋŋ (asasine) doonte ka nga ray nee nawoon baal naa ko du tee ku ko def ñu ray la ndax daa mën a xañ jàmm ab dëkk lool, moom mi ñu ray su xamee ki ko ko def te tay ko sañ na koo baal njëkk muy faatu ci kaw mu bañ a nekk rayug asasine gi ñu wax léegi.Su dee ki ray moo ko tay waaye kenn ci doom yu góoru ki faatu ni baale naa sama wàll kon ña ca des du ñu mën a taxaw ni fàwwu ñu ray ko, ña baalewull da ñuy seet bu ñu doon joxe diya na muy toll ku ne ñu jox la sa wàll, ka baale moom du am darra ca alal ja.Su doon ki faatu daa am doom yu góor ak yu jigéen, yu jigéen yi bu ñu baalewoon seen wàll te yu góor yi baalewu ñu du tax baale ga sotti.Képp ku ray te tay ko waaye maneesu koo fayu ci yaw ndax ki nga ray moo la baal walla muy jullit bu ray yéefér walla gor bu ray jaam, kon da ñu koy dóor téeméer i yar tëj ko at.alal ja ñuy gën a jëfandikoo ca la ñuy génnee alalu diya ja.Bu fekkee baay daa sànni lu mel ni weñ gu ñuul doomam mu faatu waaye gisu ñu benn firnde ju wone ni da koo bëggoon a ray ndax bu ñu ko gisoon da ñuy fayu ci moom ak la muy doon doon doomam, kon su boo baa da ñuy   fayloo baay ja diya te diya ja ñu mettil ko, deesu ko ca ray, mën na koo bokk ak mbokkam ya ñu fay ko. Diya ju mat góor la ñu koy jox, bu dee jigéen genwàll ga moo koy dal.Ku dagg ñaar i loxoy nit walla ñaar i tank ya walla luqi ñaar i bët ya te tay ko da ñu koy fayu ci moom, bu dee tayu ko boo ba lay fay diya ju mat.Su fekkee benn loxo walla benn tank la dagg walla mu luqi benn bët ba kon genwàllu diya lay fay.Su daggee bakkan ba diya ju mat lay fay, bu ca cofee as lëf ñu xayma la mu war a tollool mu fay loo la.Koo yàq ag déggam ci ñaar i nopp yi kon diya ju mat nga koy fay, bu dee ca benn nopp ba kon xaaju diya lay fay. Ku yàq xelum jàmbur, diya ju mat lay fay niki damm ndigg ak dagg ñaar i waay-yàlla bu dee benn ba xaaju diya lay fay. Bu léen daggoon ñoom ñaar daggaale sàkkara sa kon ñaar i diya lay fay. Dagg boppu sàkkara ak dagg lépp ñoo yemoo diya ju mat lay fay, bu daggee lenn ca boppu sàkkara sa ñu xool la mu tollool mu fay ko.Ku dagg làmmiñ diya ju mat lay fay niki mu def ko lu yàq wax ja te làmmiñ wa daggul. Dagg ñaar i weenu jigéen tam noo nu diya ju mat la.Ku yàqq bëtub aji patt diya lay fay.Ku dindi bëñu jàmbur walla mu yangal ko ba du saxati da fay fay juroom i giléem. Baaraam bu ne ku ko daggal nit fukk i giléem la koy fay.Jam-jamu muudiha mooy jam na ko ba weex-weexu yax ba feeñ waaye fa la yem juróom i giléem la koy fay, jam-jamu munaqila ku ko def nit da nga koy fay fukk i giléem ak juróom mooy ginnaaw bu mu dindee yàppu yaram wi dem na ba laal yax ba tojaale ay ferñent ca yax ba nga xam ni soo ko doon faj fàwwu nga dindi tojit yu sew yoo yu, maamuuma mooy ba yegg ca yuur ga moom ceerug diya moo koy fay, ci bopp walla jë lay am.Jam jamu jaa’ifa ceerub diya moo cay war moom ca ginnaaw walla biir lay amee ndax jam-jam la buy sar ba ca biir ba.Bépp xaañ-xaañ walla jam-jam bu àggul ci yax ba di feeñ, àttekat ba mooy   seet la ca jaadu mu wax ni na ñu ci fay nàngam niki yeneen xeetu jam-jamu yaram yi.Bu kenn jamee kenn te tayu ko du ñu ko wax fayal fa saa sa ndax da ñuy xaar ba xam koo ka day faatu am déet, su faatoo bakkan lay gàddu waaye da ñuy bàyyi ba koo ka wér ñu soog koo wax fayal nàngam.Ku gaañ nit te tayu ko lu yeggul ca yax ba, wér te juralu ko benn ñaaw-ñaaw ca yaram wa darra du ko ca fekk, bu ko tayoon kon di na ñu ko yar.Yi ñu tudd ci ginnaaw bu ko waay ja tayul te mu wér te amul genn légét walla ñaaw-ñaaw du tee mu fay la mu yellool, ni ñuy fayantoo ray yi la ñuy fayantoo jam yi bu dee ka ko def da koo tay ba mu des yiy sank bakkan, niki nit def kenn darra te amaana bu ñu ko ko defee mën naa am mu faatu niki maamuuma ak jaa’ifa ak munaqila.Yi nga xam ni ci ku ñu ko fayu xayna bakkanam des ca da ñu ko naan fayal diya yem ca, su boo baa yit moom doŋŋ moo koy fay ak koo xam ni moom moo waxal boppam moo ray waay ji ci teeyu bakkanam te ñu topp ko diya war ca, su tayul gaañ ga mën naa bokk ak mbokk ya fay la ca war ci alal, su matul ceerub diya moom doŋŋ mooy fay, su matee ceerub diya te bu ñu ko fayan-took moom amaana mu faatu kon na mbokk ya ànd ak ki ko def ñu fay alal ja.Ku ray boppam te tay ko muy xaru walla mu ñàkk koo tay, kenn du dajale alal di ko jox ña gën a jege ciy mbokkam.Mbooloo bu ñu rayee góor mbaa jigéen ci takktoo su boo baa ñoom ñépp la ñuy ray.Ku màndi, màndi gu xaraam bu rayee nit da ñu koy fayantoo ci moom ray ko, bu dee la mu màndee du lu mu tay niki naan soow mu bari walla garab mu màndal ko te tayu ko ñoo yemoo.ab dof bu rayoon nit du tax ñu fayu ko ci moom, da ñuy seet mbokk i dof bi ñu fay diya ja.Jullit bu rayee yéefér da fay fay diya ja waaye deesu ko fayantoo ci moom waaye bu yéefér rayee jullit di na ñu ko fayantoo ci moom.Diggënte gor ak jaam ak jullit ak yéefér deesu ca fayantoo jam-jam ndax da ñuy jàpp ni amu ñug nawloonte ci wàllu dereet.Kiy jiitël daaba mu topp ko mu koy wommat, lu daaba ja dëgg walla mu yàq ko koo ka moo ko war a fay ndax da ñuy jàpp ni waroon na ñu koo mën a tëye   ba du yàq loo lee waaye bu yàqee loo xam ni boroom mënu ca woon darra niki mu yàq ci geenam walla mu màtt ko ci ab gémmiñam nga xam ni boroom daaba ja mëneesu ko caa tuumaal darra kon ka ñu yàqal da fay muñ rekk, du mujj fenn waaye bu ñu xamee daaba ja ci gaañe kon su boo baa moom bo-room da fay fay, gàddu la daaba ja def.Lu toll ni ceerub diya dees na may ki koy fay mu fay ko ci at, diya dees na ko fay ci ñett i at, genwàllu diya ci ñaar i at, diya yit ni ñuy donnee ci miiraas la ñu koy donnee.Ku yàq ëmbu jigéen di na ko fay lu war a tollook diyag ndey ji bu ñu ko xaajoon fukk, ki yàq ëmb ba jox ko benn ba, muy teew fa saa sa.Ku ray nit te tay ko te waroon a bokk ci ñiy donnu kon su boo baa du ca donnu darra, diya ja mu war a fay it du ca donnu darra, bu ko tayul du donnu ca diya ja darra waaye di na donnu ca alalu ki faatu la ko ca yoon jox.Mbooloo bu ñu rayee kenn rayug àddu-kalpe, yoon da ciy àtte, àtte bu dëgër ngir mu bañ a amati, su boo baa ñoom ñépp la ñuy ray doonte kenn mbaa ñaar ñoo ko ca ray.Ku ray bakkan te tayu ko da ñu koy sant kaffaara te day war ci moom, su dee ca jamono ya jaam amee da fay goreel jam bu di ab jullit, bu ko amul mu woor ñaar i weer yu sësëloo.Bu ko rayoon te tay ko kon kaffaara ga du nekk lu war ci moom du tee tam da ñu koy fayu ci moom.Sindiiq baaxul mooy kuy feeñal ni ci waa lislaam la bokk te la mu ëmb ci biir ag kéefér la ndax ag yàqam da fay bari ngir nekk gu muy nekk ci biir jullit yi, bis bu feeñee lu mu tuub tuub deesu ko nangu da ñu koy ray.ab njambarkat buy téqale ay nit di soppiy jëmm di takk xala bu koy defee wax yuy tektale ag kéefér, su boo baa moom da ñu koy jàppee ab yéefér te bu ñu ko xamee ci moom da ñu koy ray, su bëggee tuub tam deesu ko nangu.Bu dee la muy njabaree baat yu aayul la niki Alquraan la walla baatu injiil walla yeneen baat yu teey kon su boo baa njabar ga lu xaraam la waaye du ko tax a doon ab yéefér, la mu cay am it lu xaraam la da koo war a tuub bàyyi ko ngir ragal layoo ëllëg diggëm ak Boroomam, deesu ko ca ray.Ku murtad muy góor muy jigéen mooy génn ci lislaam ci wax lu ko ca gé-nnee mbaa mu jëf ko, su nangoo tuub dellu ci lislaam ñu bàyyi ko, su nan-guwul a tuub dees koy ray ndax kenn forsewu ko ci dugg ci diine kon ginnaaw   bu ca duggee ba xam sekre ya ne bokkatu ci dees koy ray, di na ñu ko may ñett i fan ba xam di na tuub, ñett i fan ya bu jant bay so te nanguwul a tuub dees na ko ray.Koo xam ni jullit la gëm ni julli war na waaye mu wax ni du julli ngir ag tàyyeel, koo ku ilimaan da koy woo bu waxtu julli jotee ni ko julli ajuwul cig tàyyeel ak sawar waaye lu war la ci bépp jullit mu koy jooxe ci waxtoom keem sa man-man, digël ko mu julli di ko ko digël ba waxtu wa daanaka benn ràkkaa du ca xaw a xaj, bu nangoo julli ñu bàyyi ko bu ko nanguwul ñu ray ko rayug gétën mooy du tee ñu jàppee ko ab jullit, di na ñu ko sang, sàng ko, jullee ko, suul ko ca almeeru jullit ya, ña ko war a donnu donnu ko, du tee ku siiwee mbaax niki ilimaan ja baaxoo jiite walla mbooloo soppu ñu seenug teew ngir mu doon ab jàjji ak jàngale ci ñeneen.Koo xam ni daa gëm ni julli du lu war, koo ku bu fekkee duggoon na ci lislaam kon murtad na ndax lislaam nanguwul gëm lii weddi lii, lépp ngay maase gëm, da ñu koy may ñett i fan ngir mu tuub xam ni julli lu war la te fas yéenee def ko, bu ñett i fan ya matee te tuubu ko ñu ray ko, bu ñu ko rayee rayug kéefér la, deesu ko sang deesu ko sàng deesu ko jullee, deesu ko suul ci almeeru jullit ya, alalam da fay dem ca Baytil maal jullit yépp yem ci, ay mbo-kkam tam du ñu ko donnu.Ku ñu gis mu yor alal ju asaka war, ñu laaj ko ko mu bañ, da ñu koy foqarti ci moom, bu ñu ko rayoon ca foqarti ga mooy ñàkk bakkanam rekk.Koo xam ni war naa mën a aji ndax gisëlu ñu ko ag wéradi walla ag ñàkk te defu ko kon da ñu koy bàyyeek Yàlla rekk xayna mu am ngànt lu ñu xamul.Ku ŋàññ Yonent bi SaWS te nekk mukkàllaf da ñu koy ray, bu bëggee tuub tam kenn du ko nangu.Yahuud yi walla nasaraan yiy dundandook jullit yi ku ne nekk ca la nga ne, ñoo ñu ku ci xas Yonent bi SaWS te bokkul ak la ñu ko daan weddee niki wax ni arab la rekk waaye bu ko weesoo niki naan dub Yonent kon da ñu koy ray, ku ci weddi Yàlla ci lu bokkul ak la ñu daan wax niki naan ñett i Yàllaa am ci nasaraan yi bu ko weesuwul deesu ko ray, bu ko weesoo niki mu weddi yenn ciy sifaati sunu Boroom niki mu ne Yàlla lewetul kon da ñu koy ray waaye bu fekkee nangu naa tuub dugg ci lislaam kon ñu bàyyi ko.ab àddu-kalpe kenn du ko jéggël mukk, bu rayee kenn fàwwu moom it ñu ray ko, bu dee rayul kenn kon ilimaan la ñuy wax mu seet la ca jaadu ci bi mu ko tàmbalee def ba fi ñu ko jàppee la mu ca yàq ak la mu ca lore, benn ray war   ca walla takk ci garab ba noppi ray ko walla dagg ci ab juuyële te mooy dagg loxob ndeyjoor ba ci tikku-jara ba ak tanku càmmooñ ba ca dojor ba walla ñu dàq ko ba ca ab dëkk tëj ko fa ba mu tuub tuub gu sell, bu dikkëlee boppam tuubsi da ñuy seet lépp lu mu mos a def nit di na ñu ko sañ a fayu ci moom, bu ñu ci jàppee kenn walla ñaar da fay mel ni jàpp na ñu ñépp, moom walla ñoom ñiñ jàpp da ñuy gàdduwaaleel ña raw.Ku njaalóo tey gor te fekk mu sangewu mooy ci góor walla jigéen mi ngi ci ab sëy bu wér ci lislaam, jote, jote gu amul genn sikk nga xam ni du ci jamonoy mbërëg walla wësin, da ñu koy ray ci woo mbooloo ñu koy sànni ba mu faatu, bu fekkee moom mi njaalóo sangewul mooy ku sëyul walla sëyoon na waaye jotul a joteek ka muy sëyël jote gu wér, su boo baa da ñu koy caw téeméer i yar, yóbbu ko ci ab dëkk tëj ko fa at ngir tumurankeel ko waaye bu dee jigéen ginnaaw bu ñu ko cawee deesu ko tumurankeel.Ku njaalóo fàwwu ñu seet ba am firnde yu wér ba noppi ci def gi, ba ca njëkk mooy mu waxal ko boppam te kenn forse wu ko te ànd ak sagoom, su boo baa yit da ñu koy def la ca war, bu dee jigéen ju amul jëkkër jékki-jékki ëmb walla ci seedey ñent i góor yuy gor te kàllafe te maanu, bu ñu gisan-doowee sawukaayu góor ga di dem ca sawukaayu jigéen ja ni ab tusngël di demee ca deñcukaayam di njaalóo te ñu bokk benn waxtu wu ñu ko gisee, mën a waat ni seen bët la ñu ca teg bu wér, su boo baa la ñuy jàpp ni koo ka njaalóo na.Bu ca amee kenn ku ni gis naa mu toog ci kawam waaye wóoru ko ba xam àgg na ci moom, ñett ña des ni wóor na léen, su boo baa yoon da fay jàpp ni ñett ña xas na ñu seen mbokkum jullit ci ni njaalóo na te amu ñu ca lu wóor, su boo baa da ñu léen di caw cawu ku waxal nit njaalóo te saxul, mooy juróom ñett fukk i yar, ka wax ni gisul moom di na mucc kenn du ko caw.Ku kàllafewul bu njaalóo deesu ko caw deesu ko ray da ñu koy yar rekk ngir mu bañ koo defatiBu jigéen ju amul jëkkër ëmbee wax ni da ñu koo forse waaye du moo ko coobarewu, du ñu ko gëm da ñuy jàpp ni da fa njaalóo daa di koy gétën li war lu dul ni daa am ay seede yu wér yu ni mos na ñu koo yóbbu ci kaw doole walla mu jàmbat ko àttekat bi ni ko daa am ku ko jaay doole ba siif ko kon bu ëmb ja feeñee ca kanam daa ñu jàpp ni la mu wax noo nu la demee walla muy jigéen ju mosul a sëy te ab sawukaayam di nàcc ngir wone ni da ñu koo forse.ab nasaraan akub yahuud ku ci siif jullit bu jigéen da ñu koy ray.  Ku waxal boppam ni daa njaalóo ba ñu war koo ray mu dellu wax ni njaalóowul da ñu koy bàyyi rekk.Ku jëf jëf i nitu Yonentub Yàlla Lóot ya te mooy goor di sëy ak moroomam, àtteb lislaam ci ñoom mooy da ñu léen di ray ñoom ñaar ñi ko coobarewu nga xam ni kenn forse wu léen ci, moo xam sangewu na ñu am déet.Ku xaste te mooy tuumaal nit njaalóo te saxul, da ñu koy caw juróom ñett fukk i yar ba bu ëllëgee du ko defati, ab yéefér it bu xastee di na ñu ko caw juróom ñett fukk i yar, ku xas ab jaam walla yéefér tooñ la naam waaye du tax ñu caw léen.ab jaam dëgg-dëgg ci lislaam mooy ku ñu woo ci lislaam mu bañ, ñu ni ko dañ lay bàyyi ci sa diine te ngay jox lislaam galag (impo) mu bañ, ñu wëlbëtiku xeex ak moom ba jàpp ko.Ku xas xale bu jigéen waaye jëmm ja daa kàllafe dees na ko caw ngir ag yàq der, bu dee daa ndawe ba ku ko xas it du tax ñu gëm ko deesu ko ca caw, ku xas xale bu góor bu kàllafeegul it du tax ñu caw ko.Ku kàllafewul bu xastee walla moom ci boppam mu njaalóo du tax ñu def ko la ca war da ñu koy yar rekk bàyyi ko.Ku wax nit ne ko diw ma ñu xam ni mooy baayam nga ni ko du sa baay yàq nga deram dàq nga ko ci askan wa ñu koy askanalee da ñu koy caw niki ku xaste.Ku gaaral nit ci bañ a jaar ci digg ba ne ko da ngaa njaalóo waaye da nga koo junj da ñu koy caw niki ku jaar ca digg ba.Ku xas ñu bari te kenn cawlu wu ko bu ñu ko jàppee dóor ko di na ko mën a setal ca xas yépp.Ku def luy waral gétën te jotu ñu koo gétën niki naan sàngara mu def ko ñaar i yoon mbaa lu ko ëpp walla mu njaalóo benn yoon mbaa lu ko ëpp, yoo yu yépp da ñu koy jàppee ni genn, du aajewoo yoon bu nekk ñu caw ko ca cawug boppam.Koo xam ni gétën gu bokkul ak ray da koo war mu def loo xam ni ray da caa war niki mu njaalóo te sangewul walla mu naan sàngara caw war ca mu wël-bëtiku ray ab jullit te tay ko, su boo baa du aajewoo ñu koy caw yar i njaalóo, du aajewoo yit ñu koy caw ngir naan sàngara ga waaye xas gi mu xas ab jullit di na ñu ko ca gétën ba setal derub ka mu tuumaal door a fayantook moom ray gi mu ray ab jullit te tay ko.  Ku naan lu mu néew-néew sàngara wallab njambaan moo xam ni da fay màndal doonte màndiwul du tee ñu caw ko juróom ñett fukk i yar waaye tëj kaso du ca war.Ku ñuy gétën ci caw da ñu koy summi waaye da ñuy suturaal awraam, bu dee jigéen lay tax yar ya du metti la ñuy futti waaye lépp lu mënul a tee yar ya metti da ñu ko cay bàyyi, da ñuy jal suuf tooyal ko dëj ca ka ñuy caw ngir su tuuree ndox ca dóor ya ndox ma ñu ca wis di na ko suturaal ba kenn du ca xam darra, xàcci gi da fay digg-dóomu yar ya yit da ñuy digg-dóomu.Ku ëmb ñu war koo gétën da ñuy bàyyi ba mu am doom, ku njaalóo ba ëmb ca du tax ñu gétën ko ci biir ëmb bi, ku tawat it da ñu koy bàyyi ba mu wér.Ku njaalóo ak bàyyima du tax ñu def ko niki ku njaalóo ak nit da ñu koy yar rekk bàyyi.Sàcc da ñu koo sàkkal nisaab joo xam ni bu dee la nga sàcc àggu ca kenn du dog sa loxo, bu dee ci wurus bu matul kaaru dinaar, bu dee ci xaalis bu matul ñett i dërëmu yoon, da fay fekk it mu sàccee ko ci ab deñcukaay waaye bu ñu nee fu mu ko fekk ñu ne fii da ñuy jàpp ni ki ñu sàcc moo sàgganee alalam.Ku fëkk alalu jàmbur nga xam ni bi muy ñëw yaa ngi koy séen mu ñëw siif daa di daw du ñu ko jàppee sàcc ndax sàcc mooy koo xam ni bi muy ñëw da fay làqu buy dem da fay làqu.Ka sàcc bu dee góor walla jigéen walla jaam ñoo yem loxob ndeyjoor ba la ñuy njëkk a dagg ca tikku-jara ba, bu sàccaatee ñu dog tankub càmmooñ ba ca dojor ba, bu sàccaatee ñu dog loxob càmmooñ ba ci tikku-jara ba, bu sàccaate ñu dagg tankub ndeyjoor ba ci dojor ba, bu sàccaatee juróomeelu yoon da ñu koy dóor tëj ko kaso waaye amatul lu ñuy dagg ci moom.Mukkàllaf mu waxal boppam ni daa sàcc ci sago kon da ñu koy def la ca war, bu ñu ko waree dagg, dagg ko, bu wëlbëtikoo ci bi ñuy waaj a dagg loxob ndeyjoor bi ni sàccu ma kon dog ga la ñuy bàyyi waaye du tee di na ñu ko topp sàcc ga mu fay.Liféeg la mu doon sàcc génneewu ko ca deñcukaay ba deesu ko dog niki ku ñu yuuxoo rekk mu daw te jotu caa génnee darra, bu ko xasee génnee rekk doonte da koo sànni ca biti da ñu koy dog niki noo nu ku sàcc lu ñu deñcaalee ak ab néew niki càngaay la te jotu koo génnee ca bàmmeel ba du ñu ko jàppee sàcc waaye bu ko xasee génnee lu mu néew-néew bu ñu ko jàppee dog ko ndéem mat na nisaabu sàcc gi ñu waxoon sank.  Ku yëgloo ba ñu digël ko mu am lu mu fa sàcc da ñu koy jàppee ku wor waaye deesu ko jàppee sàcc.Meññent mu garab meññ ca àll ba ku ko fa fekk sàkk ca deesu ko jàppee sàcc waaye bu dee daa nekk ci kër walla ñu aj ko ci kaw garab ga ci lay nekkee deñcukaay.Ku dogaale jur ca àll ba yit kenn du ko dagg waaye bu dee fu ñu baaxoo yendu nga fekk léen fa dees na ko jàppee sàccKu sàcc mbaa mu njaalóo ba àttekat bi yëg ko deesu ko mën a tin ngir ñu bàyyi ko fàwwu ñu doxal santaane Yàlla.Bu dee nit da fa xas kenn ci tuumaal ko dox tanku caaxaan ñu war koo caw ca loo la waaye ginnaaw mën naa gën a yàq deru ki ñu tuumaal ndax bu ñu nee diw da ñu koy caw bu ñu laajee lu tax kon tuumaal ga da fay gën a siiw te su boo baa deru waay ja da fay gën a yàqu kon moom mi ñu xas su bañee tuuma ja siiw mën naa wax ñu bàyyi ka ko xas doonte am na ay wuute.Ku sàcc ci lafu mbubbu walla poos walla kaala ak yu ni mel dogeef ko ndax ay deñcukaay la ñu doonte boroom da doon nelaw.Màngasin bi ñuy deñc yëfu jullit yi walla Baytil maal ku ca sàcc lu mat ni-saabu sàcc kon dogeef ko.Ki sàcc dagg ga ñu dagg cëram du tee bu fekkee ku ko topp mu mën a fay kon da ñu koy topp mu fay boole ca, bu dee ku ko topp du mën a fay kon da ñu koy dagg rekk bàyyi ko.Bu dee la mu sàcc matul nisaabu sàcc mbaa fa mu ko sàccee daa ma-tul deñcukaay yoo yu deesu ca dagg kenn waaye fàwwu ñu topp ko mu fay doonte daa ñàkk.Fitra (bind bu rafet), xaraf, wat karaw, koddaay ak suturaal awraBokk na ci yiy tax sa bind bu rafet bi la Yàlla bindee feeñ juróom :Boo amee ay mustaas nga wàññi ko ba catu tuñ yi di feeñ te bañ koo wat ba mu set ndax mook sikkim da ñoo wax ni wat léen ba ñu set xaraam na doonte chaafii ak abuu Xaniifa da ñoo jàpp ni da nga koy wat ba mu set, Lewwi ay wee ci bañ koo bàyyi mu wéy di gudd, Xuuf karawu poqotaan moom sax la ñu gën a taamu ci wat gi, Wat karawu naq,   Wat yu dul yoo yu te mooy yeneen karaw yiy sax ci yaramXaraf sunna la ci góor, da ñoo wax ni bu demee bay magum jëmm te xara-ful su boo baa moom mooy xarafal boppam ndax keneen xool awraam da fay nekk lu xaraam, bëgg a def sunna du tax nga toggoo lu xaraam.Sunna su dëgër la, fa ñu ko gën a soppee ci nit mooy bu amee juróom ñaar i at ba ba muy  am fukk i at, sib na ñu xaraf gone bis ba mu juddóo walla bisu ngénte ba.Koo xam ni ragal na ni bu ko defee mën na caa loru ngir tawat ju nekk ci yaramam, jéggëlees na ko ko.Ku judduwaale xaraf sopp na ñu, ñu jaarale ca saatu, bu ca darra desee lu ñu war a dog ñu dog ko, bu ca darra desul ñu bàyyi ko noo nu.La ñu cay daggee tam sobe la. Dees koo war a suul fu sori waaye deesu ko suul ci jàkka, deesu ko wacc ci biti tam.Jigéen li ñuy tuddee xaraf ci moom mooy tonni as tuut ci liy nekk ci ab sawukaayam sopp na ñu ko.Yonent bi SaWS li mu diglewoon mooy sikkim ba ñu bàyyi ko muy wéy di gudd, imaam Maalik nee na bu dee sa sikkim ëpp na bu nit yi lool ci guddaay bi ak yaatuwaay bi mën nga koo wàññi ba mu yem.Ku bejjaaw suub karawam ngir mu ñuul, bu dee jéem caa nax kenn la ci jublu niki am koo bëgg a takk di ko won ni waxambaane laa kon da fay xaraam, bu koy def ngir mën a dem ca xare ba yéefér yi jàpp ni gone la ngir ragal ko tuyaaba la koy jurël, jàppal ni luñ sib la ndéem lii koy xaraamal raxu ca walla lii di tax mu jur tuyaaba, fuddën ko moom aayul.Yonent bi SaWS tere na tereg xaraamal góor ñi sol yëre sooy niki takk jaaro oor.Jaaro weñ gu ñuul walla përëm walla xànjar da ñu koo sib ci góor ak ci jigéen waaye mën naa wut moom góor gi jaarob xaalis, da ñu cay saart muy benn du ko weesu bu dee jigéen ji sañ naa def wurus ak xaalis yépp ci lépp lu muy sol walla mu koy takk ngir mottalikoo ko doonte ay dàll la waaye sañu caa am lal wallab taabal ndax bokku ñu ci yi ñuy sol walla di ko takk, góor moom am na beneen yitte bu dul waaj.Ba tay boo amee jaasi mën nga koo xoobee wurus mbaa xaalis, ab kaamil der wi ko ëmb mën nga koo xoobee wurus walla xaalis waaye deesu ko def ci   laabug fas walla paaka walla leneen ci say yëf, sañoo koo xoobee wurus walla xaalis ndax da fay xaraam.Li ñu taamu mooy boo xasee ba am jaaro te sañ koo takk nga def co ci sa loxob càmmooñ ca baaraamu sankalañ ba ndax loxob ndeyjoor ngay faral di yóotoo, góor benn jaaro kepp la ñu ko may ci yoon mu takk ko te xaalis la war a doon te warul weesu ñaar i dërëmu yoon, boo koy seet matul juroom ñaar i ngaraam.Sol loo xam ni daa am sooy te muy lu xaraam boole ca beneen yëre bu aayul sib na ñu ko doonte am na ñu ni daa xaraam, am na tam ñu ni darra nekku ca, sib gi moo gën a mat a jàpp. Bu fekkee la ca dem ci sooy matul benn baaraam niki kuy ràbb kon deesu ko sib.Jigéen du sañ a sol loo xam ni yaram wa day feeñ niki mu yaraax ba boo xoolee yëre ya di gis yaram wa ca biir walla mu dangal ko ba mu sës ciy cëram, bu ñu génnee ak bu dee génnu ñu te toog ak ku warul a gis seen yaram, góor it liy awraam sañu caa sol loo xam ni ku xool yëre ya di gis yaram wa ngir yaraax walla mu dang ba sës ciy cëram. Sol ko ci kanam ki ngay sëyal darra nekku ca.Góor sañul a sol ay yëre yu gudd ba ëpp ngir puukërewu, yëre ya mën naa ñëw ba aksi ci dojor ya yem ca mooy tax du gaaw a taq, jigéen it sañ naa sol ay yëre yu gudd bay buubu waaye bum buubu ba ëpp.Boo solee ab làmbaay gu sa benn mbagg di feeñ te boo yëkëtee say loxo lu bokk ci sa awra yaw góor gi feeñ ndax jiitëloo geneen yëre, xaraam na ci julli bu dee nekkoo ci julli da ñu koy sib, bu ko mbalaan jiitóo da ñu koy sib ci julli. Mukkàllaf mu ne buy julli walla mu ñàkk a wéet nga xam ni ab jàmbur mën na koo gis da fay xaraam ci moom mu bañ a sàng awraam, bu julliwul te wéet moom doŋŋ walla mu toog ak ka muy sëyël, da ñuy sopp mu sàng awraam ngir rus Yàlla ak malaaka yi.ñaar i góor walla ñaar i jigéen ku ne def yaramu neen seen i awra di jonjoo ñu sàngoo benn mbalaan muy mbàjj muy sër daa xaraam.Génnug jigéen da ñu koo dangal lool, da ñu koy xaaj ñett i xaaj :Màgget mu jigéen mi kenn xoolatul sañ naa génn, kiy jigéen tey ndaw te am taar ak lu mu waajee te xayna su génnee kenn di na ci am fitna da ñu koy aaye génn ga, kiy jigéen te amulub taar amul lu mu waajee mën naa génn ci lu mënul a ñàkk niki bu kenn faatoo ciy waajuram walla mbokk mu jege walla muy siyaareji waajuram mbaa muy faji soxla su ko kenn mënul a fajal ku dul   boppam waaye da ñuy saart buy génn mu sol col gu mat sëkk ba darra ci aw yaramam du feeñ, du waaj du xeeñoo xet gu neex. Balaa dem it dees na seet ba xam fa mu jëm darra ci xeetu déjjéetu ak i po ak jaxasoo góor ak jigéen yu aay yi am na fa am déet, bu fa amee rekk du sañ a demati waaye bu dee ab céet ndax da ñu koo jàppee mbégum jullit yi ndax manees na cee tëgg ab ndënd gu ñu foor ci genn wet te du am jaxasoo góor ak jigéen, wuute na ñu ci guñ foor ñaar i wet yépp, tabala tam am na ñu ko xaraamal, am na ñu ko sibal, am na yit ñu ko daganal.Xaraam na ci góor mu wéet ak jigéen ju ko xaraamul nga xam ni boo ko dee seet mën na koo takk ci yoon te na ko moytu bu baax, liy tax mu sañ koo xool ngànt lay doon niki bu ko waree seede ci mbir muy aaje mu xàmmee ko walla muy doktoor di ko faj walla mu bëgg koo takk soxna te bañ a wéet ak moom, màgget mu jigéen, góor guy jàmbur ci moom mën naa xool kanamam ak ay tenkam ci anam gu ne du ñu ca saart ngant.Góor ak jigéen ñoo ci yemoo, xaraam na ci ñoom ñuy jokk seen karaw te mooy jël geneen karaw yokk ko ci seen karaw, bu dee lu mu def ni mbaxana nga xam ni jokku ko ci da ko ciy teg noo na bu ca noppee dindi ko kon mu dagan.Jam ci tuñ walla siiñ walla ci kanam gi daa xaraam ci góor ak jigéen yépp.Sopp na ñu booy sol dàll walla ay bot walla tubëy nga jiitël tanku ndeyjoor bi, booy summi nga njëkk a summi tanku càmmooñ bi.Taxaw sol say dàll ak nga toog sol ko door a taxaw bu ci nekk baax na, sib na ñu sol benn dàll di dox ak moom.Nataal boo xam ni lu amug ruux la, def ko ci ab këyit walla miir da ñu cee wuute am na ñu ni daa xaraam, am na ñu ni da ñu koo sib ndegam nekkul ab istati moo tax li Yonent bi SaWS waxoon ni ñiy gën a metti mbugël bis peñc ñooy ñi daan foto ndax da ñu léen di wax ñu dekkal ko, ñenn ñi da ñuy wax ni bu dee da nga koo def jëmm ju ni léng muy ab istati waaye bu fekkee da nga koo def ci ab këyit walla miir du xaraam da ñu koy sib waaye boo ko defoon ci mbubbu mu ñuy sol walla ci ab sijaada deesu ko sib ci waxu ñenn ñi waaye bañ koo def moo gën.Boo fotowoon lu mel ni garab walla oto mbaa saxaar walla taabal darra nekku ca.  Mbiru jënd ak jaaySunu Boroom daganal na jënd ak jaay, riibaa la xaraamal, njëkk lislaam ni ñu daan lebalantee riibaa daan na ca am bu baax ndax da ñu daan def boo ameelee nit bor ba fay ga jot da naan la benn nga fay ko walla mu toppale dele ba te bor ba yokku, su ñu àggaatee ca dele boo ba te mënoo koo fay mu toppaleeti ko yokkaat ko nga xam ni bor ba mënoon naa toll ci junni dem ba doon junni yu bari, lépp lu ñu teg ca na bor ba tolloon riibaa lay doon ndax koo lebal te mënu laa fay toppale dele ba mënul a ñàkk.Wecciku xaalis ak xaalis du lu aay waaye fàwwu li nga koy jox ak li mu lay jox yemoo kepp te mu nekk loxo ak loxo waaye bu ëppëntee darra muy riibaa niki ngeen doon weccante ci cfa ak cfa ci loxook loxo waaye daa ëppënte kon la ëpp noo nee riibaa lay doon ndax li ngeen di joxante daa war a yemoo, bu dee ñaar i xaalis yu bokkul niki oro bi ñuy wecciku fii ci réew mi yemoo du ca mën a am.Ba tay morsoy wurus walla xaalis ci wàllu tëgg bu ñu ko doon weccoo tam daa war a yemoo rekk, bii moo gën a rafet bee du tax mu ëppënte, ba tay bu doon wurus te da fay doon loxook loxo fa saa sa ndax ag yéexe bu ca amee niki nga joxoon ko mu xaar ba ca kanam soog laa jox riibaa la.Boo dee wecciku xaalis ak wurus du ñu mën a yem ndax wurus daa ëpp daraja waaye yéexee ga moo cay aay, loxook loxo la war a doon.Bu fekkee da ngay wecceeku ñam ñu lay jox ñam moo xam xeetu pepp la walla lépp lu ñuy dundee walla ñu koy defaree togg ga, boo ko koy jox mu lay jox loo xam ni mook li nga ko jox ñoo bokk xeet bu ëppëntee riibaa lay doon te day aajo mu nekk loxook loxo, rafetaay ba ak ñaawaay ba du ci darra.Bu dee la ngeen di weccoonte mëneesu koo deñc di ko dundee niki xeetu paytéef yi (furuwi) ak legum yi mën naa ëppënte doonte benn xeet bi la, bu dee ay xeet yu bokkul tam mën naa ëppënte waaye yéexee gi du dagan benn yoon.Ndox mu ñuul kepp nga mën a jaay ñu fay la ko ñam te mën naa bañ a doon ca saa sa, nangu na yéexee nangu na tam ëppënte niki nga koy jox ndoxum taw mu lay jox ndoxum robine waaye na nekk loxook loxo.Bele (blé), lors (orge) ak suwtu ñoo bokk xeet nga xam ni bu ngeen ko doon jaayante day aajewoo mu yem kepp, raseng (raisin) daa bari melo fi ñu koy bayee waaye yépp da ñu koy jàppee benn xeet, raseng bu mu la man di jox ak yaw it boo ko man di jox daa war a yemoo, tàndarma tam noo nu yépp benn   xeet la ñu. Giiru sëb yi da ñu léen di jàppee ay xeet yu bokkul moo tax mën na ñu ëppënte.Mbooleem ñi ame ñent i tank da ñu léen di jàppee benn xeet moo xam yi dëkk ci kër yi la walla ya ca àll ba, bu fekkoon yàppu nag daa jafe te yaw nga koy jox yàppu giléem te jafewul a am du tax ëppëlënte am ca daa war a yemoo kepp.Mbooleem yiy naaw tam benn xeet la ñu léen di jàppee.Mbooleem li ñuy nappee ci géej tam noo nu benn xeet la ñu léen di jàppee. Bu ñu la waxee ni nàngam benn xeet la xamal ni lay bàyyeekoo ca yàpp wa niki gerees ga benn xeet la ñu koy jàppee, soow ma noo nu ak foromaas ba ak bëer ba ak diwñor ba.Boo jëndee ñam ñu war koo natt jox la te nattaguñu ko doo ko mën a jaayaat te jotoo ci. Bu dee lu ñu jal nga xam ni kenn du ko natt, ñu jaay la ko noo na mën nga koo jaay te jëlagoo ko.Bépp xeetu ñam walla randaay mbaa lépp lu ñuy defaree ñam mbaa xeetu naan nga jënd ko te jotagoo ci doo ko mën a jaayaat fàwwu nga xaar ba jot ci ndare ndox mu ñuul mën nga koo jënd jotagoo ca daa di koy jaayaat.Lépp lu ñuy garaboo mbaa ñu koy def jiwu te amul diw gu ñu cay segalee mën nga koo jaay te jotagoo ci.Bu ñu la abalee aw ñam ngir Yàlla niki ceeb niki nga demoon ci boroom butik bi mu abal la barigo ceeb men nga koo jaay te jotagoo ca, bu doon nak da nga koo jënd di ci wut benefiis doo ko mën a jaayaat te jotoo ci.Bu ñu la jaayee ñam wu ñu war a natt mbaa peese te jotagoo ci mën ngaa ñëw bokk ko ak kenn, ñëw it féetele ko keneen tam mën naa nekk, xàcc it dagan na mooy ngeen jubóo ba nga ameel ko njëg mu ameel la marsandiis ginnaaw ba nga tëye sa njëg mu tëye marsandiisam.Bu ngeen dee jaayante walla nga koy defloo di ko fay walla ngay luwe ci moom darra walla moom muy luwe ci yaw darra da fay aajewoo ñu xam la ñu cay fay bu wér ba noppi muy lu wóor, du nekk lu ñu sàcc xamu ñu ba xam di na feeñ am déet moo xam la ñuy jaay la walla la ñuy jënd walla la ñuy fayee kay ligéey, àpp ba yit daa war a leer, bu amul rekk mu xaraam.Bépp njaay mu amug wóoradi daa xaraam niki ñu lay jaay darra cig xayma   walla nit ne la da ma la koy jaay waaye lu diw wax ni mooy njëg ga nga fay loo la.Jaay lu ñu umple walla njëg lu ñu umple daa xaraam niki ñu waxoon ni ëmb bii da ñu la koy jaay te doo xam lu ci ne, loo ci fekk jël.Jaay lu àpp ba leerul tam xaraam na.Booy jaay darra, da fay xaraam nga nëbb ca ab sikk, bépp sikk boo ci xam da nga koo war a leeralal kiy jënd ba mu xam ko su bëggee jël su bëggul bàyyi, loo amee ci ndono sax war nga koo leeral kiy jënd ndax daa am ñu ko sib wa-roo koo nëbb kiy jënd. Jaxase lu baax ak lu bon tam xaraam na ci njaay walla nga jël royaal bi ne ko mooy piir ba.Publisite darra ba wax ca lu ca amul ba ka koy dégg defe ni noo nu la de-mee te demeewul noo na tam xaraam na, la ngay wax ca njaay ma daa war a fekk mu nekk ca, loo lu mooy wor ci wax.Bokk na ci wor ki ngay jaay ci jëf mooy nga wax ko lu seer lool ba nga xam ni moom lu mu mën a fay di na ëpp lay njëg ga dëgg, bokk na ca tam jox nit ki ndox mbaa ñam woo xam ni loo ko laaj mu fay.Loo mën a jaay nit ne ko boo ci gisee sikk doo ko xàcc kenn du ko jàpp ndax bu ko ca gisee sañ na koo delloosi.Bépp njaay mu yoon ni baaxul bu ngeen ko defantee du fasu, jaaykat bee moom la mu doon jaay ba tay kiy jënd moom njëgam, bu dee kiy jënd jotoon naa jël yëfam ba yóbbu kon bu ca darra xewee mooy tax darra war ko ca, bu dee yóbbu na ko te darra sikku ca da fay delloo ka ko jaayoon marsandiis ma, ka jaayoon delloo ko njëgam.Bu fekkee ñaar i mukkàllaf ñooy jaayante waxaale ba jubóo doonte jaaykat ba joxeegul la muy jaay, bu ca xàcc naree am di na aaje ñu bokk jubóo ca.Bu dee yoon daa seet am njaay gis ni baaxul ñu war a delloonte ñu gis ni njëg ga soppeeku na ci diggënte bi walla jëmmu la ñu doon jaay moo sop-peeku niki bu dee jur mu suuróon daa di yooy walla lu mel noo nu, su boo baa bis ba nga ca jotee fa xayma ba tolloon nga koy jox, bu dee jëmm ja soppeeku na mbaa nekkatu fa waaye muy lu ñuy peese walla di ko natt walla lu ñuy waññi, su boo baa darra du ca raw lu toll ni la mu ko joxoon kepp la koy delloo, mu delloo ko njëgam doonte gën naa yomb walla jafe ci diggënte bi deesu ko faale ginnaaw yoon nee na njaay ma baaxul.  Bu dee li ngeen doon jaayante mbirum suuf la walla kër te yoon ni njaay ga baaxul du tee ñu delloo boroom suuf sa suufam, delloo boroom njëg ga njëgam doonte njëg gi soppeeku na ci diggënte bi.Bépp leble buy indil njariñ ka doon leble xaraam na, mel ni nga lebal ko pepp mu lax ngir mu fay la mu yees.Njaay jëm ci dig daa wuuteek leble mat naa ràññee lool.Lëkkële leble ak njaay ni bu lii amul lii du am daganul, li war mooy bu ñu dee jaayante jaayante ci ag wet, bu ñu dee leble tam noo nu waaye deesu boole defandoo ñaar ci ab kontaraa.Nit aajewoo darra nga lebal ko ko, bu soxlaam fajoo mu delloosil la ko du ko yokk du ko wàññi da ñu koo sopp.Lu mel ni suuf si ñuy tëggee wurus mbaa xaalis ñu lebal la ko nga di ko jeex, yaw it nga fay ko suuf su mel noo na daganul ndax daa wóorul la ngeen cay fekk mën naa bañ a tolloo lool.Bu dee nit da laa ameel bor nga ni ko mën naa la koo wàññil nga fay ma ko ci saa si daganul.Bu dee da ngaa ameel nit marsandiis ne ko naa la fay léegi te dolli la te waxtu wa ngeen digëntewoon akseegul yoon di na ko nangu ndegam ci ab jaayante ngeen ko defeewoon ngir bëgg benefiis. Su fekkee da nga koo ameel marsandiis moo xam ni ngir Yàlla ngeen ko séqeewoon, bu la neexee nga fay ko ko fa saa te dele ba akseegul, li nga koy jox tam mën naa gën a rafet la mu la joxoon waaye fàwwu ñu tolloo. Bu ngeen àggoon ca dele ba te yaw nga dollil ko la mu la joxoon te saartu ñu ko ca ndax bu amoon mu yàqu, digóo ko ko woon tam, am na wuute As’sad moom da ni darra nekku ci ndax da laa defal njekk nga fay ko lu gën a rafet, Ibn Xaasim ne xaraam na ndax leble ngir Yàlla rekk a ca war na mu tolloon la war a toll, bu mujj bii moo gën a mat a topp.Boo ameelee nit xaalis ci ab jaayante walla mu abaloon la ko ngir Yàlla, boo ko teelee am te àggoo léen ca dele ba mën nga koo teel a fay ndax da ñuy jàpp ni wurus ak xaalis neex naa deñc, su ko soxlaagul moom mi ngay fay sañ na laa wax ni nga bàyyi ba àpp ba jot.Képp koo ameel marsandiis walla ñam te ngeen séqeewoon ko ngir Yàlla bëgg benefiis amu ca, boo ko amee te dele ba yekseegul mën nga koo teel a fay, bu dee bëgg benefiis moo taxoon doo ko ko mën a fay te waxtu wa ak-  siwul.Xeetu meññent walla pepp walla yiy law bala nga koo sañ a jaay da fay ñor waaye liféeg ñoragul nga xam ni weesoogul a yàqu doo ko sañ a jaay waaye bu ca lenn rekk tàmbalee ñor mën nga caa sukkëndiku far jaay tool bi yépp benn yoon, mbay bokku ci niki bu doon dugub walla leneen da ngay bàyyi ba lépp ñor ba noppi.Da ñuy saart ci njaay li ngeen di waxaale bu ngeen jubóo nga mën koo jéb-bële kon jën yi nekk ca dex ba te nappaguñ ko walla ñu nekk ciy taa-taa ndox kenn sañu koo jaay, lu ñu ëmb tam mu nekk ci biirub yaay ñeel mbooleem bàyyima yi mëneesu koo jaay, li ñu ëmb te juddóogul deesul a sañ a waxaale la muy ëmbi bis bu juddóo ba màgg, bii moom moo gën a aay, maniyu gi ci giléem gu góor te sañeesu koo jaay niki giléem gu góor gi di bu baax nit ñëw bëgg a jënd maniyu ga ci wax ni ay giléem yu jigéenam kepp lay tëb wëlis ke-neen nga xam ni giléem yu baax yoo yu moom rekk moo koy am, ni mu aayee ci giléem noo nu la aayee ci xar, fas, mbaam...Yoon tere na jaay xaj, Yonent bi SaWS moo ko terewoon, wuute na ñu ci xaj bu ñu yar ba mu mën a rëbb walla sàmm kër walla ñu mën koo yónni muy dem ak a dikk waaye bi gën a wér mooy kenn sañu koo jaay.Lu ñu rendeegul niki xar walla béy bu taxaw nga seet lu mu bokkal benn xeet niki boroom ñent i tank mu jox la yàpp yaw nga jox ko la ñu rendeegul daganul niki mu joxla fukk i kilo yàppu nag nga jox ko xar mu ñu rendiwul, bu ñu bokkuloon xeet yoon nangu ko niki mu jox la ñett i kilo yàppu xar nga jox ko ginaar fa saa sa.ñaar i njëg daganul niki nga ni sama marsandiis mii ku koy jënd ci saa si ma jaayee la ko téeméer, ku ko jënd di fay weer wu dee ma jaayee la ko téeméer ak juroom fukk, bu leeree mu baax li koy yàq mooy kenn jékki-jékki jël ko te ràññee wu ñu ba xam da fay fay fa saa sa walla da fay bàyyi ba weer wa dee ndax da fay mel ni da ñoo jaayante te xamu ñu ci gan njëg la te daa bokk ci saart i njaay ñu xam njëg ga njëkk.Tàndarma gu tooy deesu ko jëndee tàndarma ju wow niki raseng ak nu ngeen ko bëgg a defee rekk du tax mu baax, mbooleem meññent yi ak xeetu furuwi yi ñoo ci yemoo la ca xës wow ba ñu xam nu mu toll kenn du ko mën a jaayanteek la mu bokkal xeet te tooy ndax li wow xam na ñu na mu toll li tooy ñu umple ko.Ba tay jaay ab jal nga xam ni kenn nattu ko bay xam ni mu toll, ka nga ko   jaay bëgg laa jox lu ñu natt mbaa lu ñu peese daganul ndax su boo baa day nekk jaay lu ñu xam jënd lu ñu réeree.Jaay ab jal ci jal sax bu ñu dee gam-gamle kan a nax sa moroom mu aay, xeetu furuwi yi nga xam ni nangu na ñu ci ëpplante bu wóoree ni benn jal baa ëpp te ñu nangu ko du aay.Lu teewul te jëlee ko fa mu nekk indi ko yomb na lool, yoon nangu na ñu jaay la ko ndéem nekkul fa ngeen di waxaalee nga xam ni kiy jaay da la koy melal nga jënd ko ci kaw waxam ja waaye kenn du ca fay fa saa sa bu ko ca saartee rekk mu yàqu, bu dee la ñuy jaay te teewul daa boole ñaar fa mu nekk bañ a sori mbaa lu mu yàgg-yàgg du soppeeku niki kër walla suuf di na dagan ñu joxe njëg ga njëkk ag teewam waaye su boo baa kay wax melo wa bu mu doon kay jaay.Boo bëggee marsandiis walla jur walla ñam walla lu ñuy defaree ñam mën ngaa seet ka nga defe ni mën na koo am nga wax ko melo wa bu baax, bu ngeen jubóo ci njëg nga fay ko ko mu wuti ko te sàkkal ko dele sàngam ci la koy indi jox la dagan na, mooy salam njëg ga loo ko ko yéex a jox warul a yées ñett i fan, doonte da nga ko caa saartal buy weesu ñett i fan lay aay.Jaay bor jëndee bor daganul niki nit ameel la bor nga di ko jaay, ka nga koy jaay it du yëkëti darra jox la waaye bor bu ñu ko ameel la lay fayee.firi bor ci bor daganul mooy li mu la ameeloon nga bëgg koo soppi ci le-neen lu bokkul ak la mu la ameeloon niki mu ameeloon la fukk i junni, nga bëgg mu soppil la ko rajo te du la ko jox fa saa sa mu jëm ci ab dele.Bokk na ci li daganul nit ki ne la jaay ma darra nga waxaaleek moom ba jubóo te fekk ni amagoo ko, ginnaaw bu ngeen waxaalee ba jubóo ci nga koy wuti, da ñuy bëgg boo amul li muy waxaale ngeen def salam bi ñu wax sank mooy ngeen waxaale ba jubóo mu wax la melo la mu soxla ba mu leer jox la njëg gi may la diir boo koy wutëli li mu bëgg.Boo jaayee nit marsandiis bëgg koo jëndaat ci moom daa am fukk ak ñaar i tomb, benn nga jëndaat ko ci njëg gu tollook ba nga ko jaayeewoon mbaa gu ko yées mbaa njëg gu ko ëpp, boo koy jënd ci njëg goo gu kepp benn nga fay ko ca saa sa mbaa ci dele bu àggul ci dele bu njëkk ba walla dele bu njëkk ba doŋŋ ci nga koy fay mbaa dele bu gën a sori, ba tay boo ko jëndaatee njëg gu ëpp ga nga ko ko jaayeewoon tam noo nu benn nga fay ko ca saa sa mbaa ci dele bu àggul ci dele bu njëkk ba walla dele bu njëkk ba doŋŋ ci nga koy fay mbaa dele bu gën a sori.   Ñett ñoo ci aay te mooy su fekkee moom mi njëkk a joxe ca waxtu wa mu war a joxe te di négandiku ñu joxaat ko lu ëpp loo la.Lu ñuy natt ci aada walla ñu koy peese dagan naa jaay ab jal niki pepp mbaa gerte, wurus ak xaalis bu ñu ko xësee tampe ba wax ni moom la ñuy jëfandikoo ci wàllu jënd ak jaay deesu ci mën a jënd ab jal fàwwu ñu waññi ko njëkk ba xam na mu tollu, sémbub wurus walla xaalis nga xam ni mooy bi tëgg biy jëfandikoo di ci def i jaaro mbaa leneen moom mënees na ñu cee jënd ab jal.Loo xam ni ay benn-bennam am na njariñ te yomb a waññi walla ay benn-bennam ëppënte njariñ lool du dagan ñu jékki-jékki jaay la ko ci ab jal niki coggalug xar mbaa bëy du ñu la ko mën a jaayandoo fàwwu da ñu koy waññi xool benn bu nekk, bu dee yëre yu am solo niki mbaseng tam noo nu du ñu ko mën a jóor noo nu jaay la ko, bu dee lu mel ni fëgg-jaay nga xam ni daa def ay morso yu bari du neex a waññi moom di na dagan ñu jékki-jékki jaay la jal bi.Mën na ñu laa jaay lu ñu fas ci mbuus walla ñu pakete ko nga xam ni da ñuy bind ca kaw luy tektale la ca biir, soo ko dàjjee mu mel ni la ñu bindoon ca biti doo ko sañ a xàcc, soo ko dàjjee mu wuute bu la neexee wéy ca jënd ba bu la neexe tam nga xàcc.Daganul ngay jënd tisu bu ñu tàllalul walla muy ci guddi gu lëndëm, nga xam ne na mu mel dëgg doo ko mën a seetlu ba bu amee sikk nga xam ko. Daaba yit niki oto daganul ñu di ko jaay ci guddi gu lëndëm.Bu sa mbokku jullit di waxaale darra ba sori ca, yoo yu jamono di na xa-raam nga wax ca darra. Da ngay bàyyi bu jëndul nga soog a waxaale, bu soree-gul ca waxaale ba yaw di nga am sañ-sañu waxaale, bu dee da caa soriwoon ba ñu àgg ci jënd mbaa bàyyi ci lay xaraam ci yaw nga ciy dugg.ñaar ñuy jaayante lu ñu waxante ba jubóo rekk njaay ma dog, mën na ñoo bañ a waxante benn baat niki ñu tafoon njëgu marsandiis bi ci kawam, am ku ñëw teg fa njëg ga jël ko dem moom may jaay mu lay séen te kenn waxu ca.Njaay mën naa war te du wér ndax su fekkee ñaar i mukkàllaf ñoo ko de-fante kon wér na war na, bu dee koo ka da fay gone gu xàmmee waaye yorul mbiru boppam njaay ma mën naa wér waaye taxul mu war ndax kilifaam mën na koo teggi.Defloo nit fay ko dagan na bu aajewoo ñu àppal ko da ñu koy àppal ba mu leer niki nga ni ko weer wu jot ma fay la walla ñett i weer yu ne te wax fay ga   na muy tollu ba mu leer, bu léen neexee mën ngeen a jubóo ci bu noppee nga koy fay niki bu doon ku lay ñawal walla ku lay tabaxal ak yu mel noo na.Booy defloo nit loo xam ni xayna mu sotti xayna du sotti nga ni ko fii ak àpp sàngam bu fi sottee di naa la jox nàngam, bu fi sottiwul li nga sonnoon lépp da nga koy ñàkk bu ko weesoo jeex na niki nga réerle darra ne ko bu ko gisee ci àpp sàngam nga jox ko nàngam bu ko weesoo doo ko jox darra, su boo baa du dagan, lay baax mooy nga ni ko demal rekk bañ a takk ci benn àpp nga xam ni moom mooy sonn bàyyi, àpp bee koy yàq ba du dagan.Bàjj (employé) boo ko wutee ne ko da nga may jaayal ma fay la nàngam, bu àpp ba matee fàwwu nga fay ko la ngeen waxantewoon doonte jaayul darra ndax la mu mën mooy wone njaay ma ak ku dikk mu waxaale waaye mënul a dogu ci jaral. Bu ngeen digëntewoon ni bu jaayee weer nga jox ko ñent i junni mu jaay genwàllu weer wa ngeen far fa yem kon fàwwu nga fay ko ñaar i junni ndax jaay na genwàllu àpp ba.Luyaas niki bu kër walla oto walla fas mbaa leneen mook jaay ñoo yemoo ca la cay dagan ak la cay xaraam, li xaraamoon ci njaay, luyaas tam loo la moo cay xaraam da ngaa war a xam li ngay luwe, bu aajewoo àpp ñu xam ko ak fay ga.Bu dee ka luwewoon daaba ja moo faatu su boo baa bu léen neexee luyaas ba mën naa bañ a teggeeku, bu léen neexee keneen ñëw àggale daaba ja fa mu jëmoon te fay la ñu waxantewoon ak ka faatu, bu dee kër tam noo nu, njaboot ga mën na ñu koo wéyël te bu diir ba jeexee ñu fay.Bu dee da ngaa jox nit ay gàtt mu la koy sàmmal ngeen waxante ni bu at mi jeexee walla weer wu ne nga jox ko nàngam, gàtt ya ci boppam yépp dee walla mu am yu ci dee, la ngeen waxantewoon du yàqu mën nga koo joxaat gàtt yu toll ni la nga ko joxoon mu wéy ba ca diir ba ngeen waxantewoon nga soog koo fay, boo ko mënul a jox yeneen da nga koy fay, fay gu mat.Boo jëloon ab bàjj di ko ligéeyloo te àggul mu far faatu mbokkam du mën a ñëw ni da ko koy àggaleel ñu fay ko la ñu ko waroon a fay lépp, da ñuy seet la mu jot a ligéey ñu fay ko ay mbokkam.Ba tay boo luwewoon kër laata diiru luyaas biy àgg kër ga màbb mbaa mu lakk, du ñu la joxaat geneen kër nga àggale ca diir ba, da ñuy seet la nga ca jot a dëkk rekk nga fay ko ko, bu ngeen dee luwewaat geneen ngeen luwe, luwe gu yees.Yaw miy jàngale alquraan mën ngaa saartoonteek ka ngay jàngal walla doomu ka nga digaaleel walla soxnaam ci kaw bu mokkalee mu fay la nàngam   walla su demee ba fer ijji mu fay la nàngam walla su demee ba mokkal nàn-gam i xizib, lu ngeen ci jublu rekk baax na.Ba tay dagan na nga fekk ku mën a faj, nga waxanteek moom ngir mu faj la ba kero ngay wér soog koo fay nàngam waaye yaw yaay jënd garab ya, soo wérul doo ko jox darra.Bu dee da nga ni ko luwe ma daaba sàngam niki aw fas walla oto te ràññeewoo ko su boo baa bu ñu demoon ba ca yoon wa daaba ja dee walla oto ba paan mënëtul a demati kon di na la mën a joxaat beneen nga wéy ba fa nga bëgg a àgg, nga fay ko njëg ga ngeen waxantewoon.Boo luwee lu ñuy jëfandikoo muy njariñ ci kër niki cin walla sémmiñ mbaa inde mu yàqu ci say loxo ci loo xam ni coobareg Yàllaa waaye du sag sàggante kon da ñu koy jàppee ndogal rekk yoon du la wax nga fay boroom te la nga ca wax dees koo war a gëm ba kero ñuy gis lu ko teggi, bu ñu ñaawee ci moom njort di na ñu ko giñloo, lu dul ni daa leer nàññ ni li mu wax mënul a nekk da fay fay.ñi amug xarala ubbi seen ataliyee ñu léen di jox ñuy defar di léen fay niki tëgg yi ak wuude ba ci ñawkat yi ak yu ni mel, koo ci jox darra fa ataliyee ba mu koy defar ngir Yàlla walla nga warlul ko ci ag pay, bu dee lu ñu mën a nju-blang yoon da koy fayloo boroom.Ki ame gaal walla oto walla saxaar walla roppalaan su ca aksidaa amee boo xam ni dogalub Yàllaa nga xam ni ngelaw moo ko waral walla duusu géej yi walla lu mu ci doon def lu aw yoon la kenn du ca fayloo boroom darra waaye kenn waru koo fay te àggul.Bokk ab ligéey lu dagan la niki ñu booloo ubbi ab ataliyee walla sosiyete lu ñu am séddoo di bokk ligéey di bokk la cay am ci njariñ, mën naa doon ngeen bokk benn ligéey walla seen ligéey ya jegeente.Ligéey ci sosiyete nga xam ni kenn ku ne da fay génneeb kapitaal ngeen boole ligéey, kenn ku ne la nga joxewoon ci kapitaal ngay am ca benefiis ba waaye ligéey ba tam noo nu la, du dagan bu kapitaal ya yemoowul ñu bëgg a saart ni bu ñu àggee ca benefiis ba yemoo ca.Qiraad dagan na mooy nga jox nit kapitaal mu ligéey ca, su àggalee yaw nga jëlaat sa kapitaal ngeen séddoo benefiis ba walla nu ngeen ca jubóo mu baax, du doon ci marsandiis bi waaye da fay doon xaalis biy daw ca dëkk ba ñu cay jënd ak a jaay, bu nekkee wurus ak xaalis bi ñuy xelli du ko tee baax.  Bu la ci nit joxee alal nga tukki ngir ligéey ci ngay sol ci ngay lekk te kenn du ko waññiwaale waaye da fay fekk alal ja bari te tukki ba sori, fàwwu tam nga bàyyi ba mu jaay lu toll ni kapitaal ba, doo mën a taxawal ligéey ba ngeen séddoo benn yoon.Nit am ay taat i garab yuy meññ nga di ko ko suuxëtal dagan na ci kaw la ngeen jubóo niki bu ngeen àggalee nga am ceer walla lu mu mën a doon rekk baax na, suuxët ba lépp war na ka ñuy ligéeyloo waaye ca la ñuy yem du ko ci saartal niki bu bis sàngam jotee nga jaayali ma kon mu yàqu waaye bu dee lu woyof niki duy walla defar mbalka ma du aay, fàwwu tam da nga koy bàyyeek daaba yépp, bu benn ci daaba ya faatuwoon sax da koo war a wutël beneen.Bokk bay lu ci ñor ngeen bokk ko dagan na ci kaw kenn ku ne génnee jiwu walla kenn ka moom suuf sa ka ca des féetewoo ligéey ba walla kenn ku ne joxe jiwu ñu bokk ligéey ba tam, kii joxe jiwu kii joxe suuf moo ci dul dagan benn yoon doonte ki joxe suuf daf cay boole bay tool ba kon mu aay.Su fekkoon ni da ngeen bokk luwe suuf sa walla ngeen bokk ko moom mbaa ñu dogal léen ko walla muy seen suufug maam, kii joxe jiwu ka ca des féetewoo mbay ma bu ñu noppee séddoo kon mu dagan.Yi nga xam ni seen i reen da fay nekk ci suuf, su ñu la ko jaayee ci kaw nga war koo buddi niki ñàmbi walla karoot, boo koy buddi lépp lu ca yàqu da ñu la koo war a delloo ca njëg ga ak lu mu néew-néew.Tegginu lekk ak naanBokk na ci tegginu lekk ak naan, loo ci bëgg a def nga njëkk a wax Bismillaa-hi te tam nga di ko defee sa loxob ndeyjoor, boo lekkee ba noppi nga mar loxo bi doog koo raxas ndax da ñuy bañ li des ci ñam ci sa loxo nga yàq ko.Sopp na ñu nga def sa biir ñett i xaaj, benn bi féetewoo ñam wi, ñaareel bi féetewoo naan gi, ñetteel bi bañ a am darra ngir nga di ko noyyee.Bokk na ci teggin ya, boo dendee ak ñenn di lekk nga yem ci sa kanam bañ di dem ci kanamu jàmbur ak ci digg bi lu dul ni daa am loo soxlaa jëli ci digg bi te nekkul ci pegg yi.Boo tibbee benn tibb nga sàqami ko bu baax ba mu mokk ba jàll nga door a tibbaat beneen, sàqami bu baax da fay jàppandal rees gi.Booy naan ba war a noyyi da ngay toppale pot bi ba noyyi ba noppi, boo màndiwul nga daa di naanaat, taamu wu ñu ngay guux guux yu mag ba ñuy dégg ni muy jàllee, ni gën mooy ngay muucu tuuti-tuuti ba kero ngay màndi.  Ginnaaw boo lekkee ba noppi nga bañ a bàyyi sa gémmiñ noo nu, sopp na ñu nga setal ko ci borosu walla nga soccu walla nga galaxndikoo ndox.Boo lekkee lu niin, sopp na ñu nga fexe ba tàggook niinaay boo bu di des ci sa loxo, li des ci say bëñ ci ñam wi nga dindi ko.Taamu na ñu boo jëfandikoo ba noppi nga jottali ka la féete ndeyjoor.Taamu wu ñu ngay ëf aw ñam walla naan ndax da ñuy bañ darra bàyyee-koo ci sa gémmiñ dugg ca nga séexlu ko keneen séexlu ko ñu tuur ko, loo lu di yàq gu mat a daw, ëf am mbind tam soppu ñu ko.Jëfandikoo ndab lu ñu ligéey ci wurus walla xaalis xaraam na ci góor ak jigéen yépp moo xam da nga ciy def lekk mbaa naan walla raxasu, teg ko fi barab sax xaraam na.Taxaw naan walla di lekk darra nekku ci, lekk di sóonu moom sib na ñu ko, tàndarma ak lu ko nuru sib na ñu nga di ko lekk di booleendoo doom yu bari ci sa gémmiñ, am na ñu ni boo ko bokkeek ñoo ci yemoo àq lay aay waaye bu dee yaa ko jënd moom tàndarma ja ak lépp lu ko nuru mën ngaa boole doom yu bari ci sa gémmiñ, di tànn doom ya nga taamu di lekk aayul niki bu ñu de-foon tàndarma mbaa lu ko nuru ci ndab.Saa boo jëfandikoo lu am xet gu naqari mel ni laaj walla soble mbaa nga tux da ñu lay aaye nga dugg ci jàkka walla ci barab bu ñuy tuddee Yàlla walla di fa jàng alquraan.Boo bëggee lekk te sa loxo taqul darra du ñu sopp nga raxas ko waaye bu taqee sobe walla loo xam ni boo ko lekkaalee mën naa jeexital ci sa wérug yaram su boo baa raxas ko da fay war.Sib na ñu lekk ci ndab ba noppi dugal ci sa loxo mel ni ku ko cay raxas ngir tàggook yi taq ci sa loxo doonte cox la niki nga lekk ba pare dugal ca sa loxo ngir raxasoo ko.Bu ñu la woowee ci ab takk ràññeel la, war ngaa wuyuji lu dul ni da ñu fay def lu aay niki di fa fo walla góor ak jigéen di fa jaxasoo, la ñu fay joxe ci ñam kenn du la forse nga lekk ca, boo bëggee lekk boo bëggul sañ ngaa bañ a lekk, bu dee céet ga da fay bari mbooloo ak i buux-buuxloo imaam Maalik nee na sañ ngaa bañ a dem rawati na boo dee kilifa goo xam ni dem fu mel noo na di na diis ci yaw.Bunt ci nuyyóo, diisóo, jàng Alquraan ak sikkarNjëkk a nuyyu nit sunna la, bu ñu la xasee nuyyu fay ga fardul kifaaya la   waaye wax na ñu ni sunna see ëpp tuyaaba, nuyyóo dëgg-dëgg ci lislaam mooy wax Assalaamu alaykum, jaar ci santu jàmbur kese nuyyóo aada la waaye njëkk a wax assalaamu alaykum soog a jaar ci ay sant moo gën ndax di nga boole def li lislaam santaane ba noppi soog a jàll ci tudd sant wa ni ñu ko baaxoo fii ci réew mi.Boo dee fay ki la nuyyu da ngay wax wa alaykumu salaam, boo dee fay ab nuyyóo ba wax ni wa alaykumu salaam wa raxmatulaahi wa barakaatuhuu doo ca dolli darra, mbooloo bu ca kenn rekk nuyyóo mu baax, mbooloo mu nuyyóo tam bu léen kenn rekk fayee mu baax. Taamu na ñu bu fekkee da ngaa war nga njëkk a nuyyu kiy dox ak tankam ndax war gi day nuru daraja, yaw miy dox tam nga njëkk a nuyyu ki toog.Sopp na ñu saafonte mooy joxante loxo, bu ñu ko defee ak ñaar i loxo ya sax moo gën, tegantey loos moom imaam Maalik da koo sib ni ko tubaab yi di defee, am na yit ñu ko daganal ndax Yonent bi SaWS mos na koo def Jaafar ba mu bàyyeekoo abasa (ethiopie).Maalik sib na yit nuyyu kenn fóon loxoom, la ñu ca nettali ci xadiis it da koo weddi, la gën mooy boo nuyyóo boroom ngëneel niki ab sëriñ walla boroom xam-xam nga fóon loxoom ngir nga topp xadiis ya nga ca yër te imaam Maalik weddi ko, ba tay fóon sa loxo waajur aayul.Sib na ñu nga njëkk a nuyyu ab yahuud wallab nasaraan, su ñu la nuyyóo na nga yem ci alayka kese.Néegub jàmbur bul jékki-jékki dugg ca lu dul ni da ngaa yëglu bañ la ni jàllsil, da ngay nuyyóo mbaa nga fëgg walla nga sëqët, bu la wóoree ni dégg na ñu la te nee wu ñu la jàllsil soo yaboo waññeeku, bu dee foo xam ni ku waaxusi dugg niki butik du aaje yëglu ba noppi.Bokk na ci yi bari tuyaaba lool seeti ku tawat te Yàlla tax.Xaraam na ñaar di déeyaale bàyyi kenn, ba tay mbooloo du diisóo bàyyi kenn rekk, bu mbooloo bàyyiwoon ñaar di diisóo du aay, bu dee kenn ka ñu bàyyi moo léen ca may ndigël di na ñu ko sañ te du aay.Toŋŋ bu dee sa digg ak ki nga koy def yëf i àddunaa warul a weesu ñett i fan, bu dee Yàllaa tax mën na koo weesu.Ma’aaz ibn Jabal nee na jépp jëf ju doom aadama di jëf, lu ko ci mën a musël ci mbugëlum Yàlla ni tudd Yàlla amul, Seydinaa Umar nee na tudd Yàlla ci sa làmmiñ baax na waaye bi gën mooy bàyyi xel sa Boroom ba bu diglee nga   fàttaliku ko jëfee ndigël la, bu teree nga fàttaliku ko di ko daw.Ligéey ci ab jàkka lu dul xatal kiy julli walla di ko taqal ak a sobeel sib na ñu ko, say loxo bu setee nga raxasee ko ci biir jàkka sib na ñu ko waaye bu taqoon sobe nga raxasee ko ci biir jàkka ja lu xaraam lay doon. Jàkka yit boo fa dee lekk da nga fay lekk lu woyof te du fa taqal darra niki mbiskit walla gerte, lelli wee walla wat say mustaas deesu ko fa def, kenn du fa ray téeñ walla fel, boo ko fa rayoon bàyyi ko fa def lu xaraam ndax jëmm ji nga fa ray noo nee sobe la, médd lay doon.Boo demee ci dëkk boo xam ni doxandéem nga fa di na ñu la may nga mën a fanaan ci jàkka ja, bu dee dëkk i taax nga xam ni am na foo mën a fanaan fay te nga am loo fayee doo sañ a fanaan ci ab jàkka.fépp foo xam ni njort nga mu am sobe boo fa nekkee waroo faa jàng alqu-raan waaye di na ñu la may nga jàng fa aaya yu néew ngir léemoo ko, boo waree walla nga tëdd walla nga bàyyeekoo ci ab dëkk jëm ci beneen mën ngay jàng alquraan moo xam da nga koy tari walla nga di ko xool, boo jëmee ci marseb taax sib na ñu ngay jàng alquraan ndax amaana sobe jot la ci yoon wi walla nga bàyyi xel nit ña ba juum, bu dee marseb àll yoon wa set te féex sib ga day teggeeku, kiy dem ci ab maarse doonte ci taax ya la di na dagan muy jàng jàngug xamlu ngir bëgg a mokkal alquraan.Wax na ñu ni Yonent bi SaWS mosu koo wàccee moom alquraan ci lu yées ñett i fan ndax settantal gi daa am solo.Sib na ñu ngay tukki jëm ci réew moo xam ni kéefér moo fa ëpp doole ngir sàkkuji alalu àdduna.Jigéen sañul a tukki tukki buy mat doxub guddi ak bëccëg mbaa mu ëpp ko te àndul ak góor gu xaraamanteek moom mooy góor gu ko jege ci askan walla nàmpaale mbaa ngoromaale, du sañ a ànd tam akub jàmbur. aj Màkka su fekkee jigéen ji amul xaraamante te mu am àndandoo yu ñu wóolu aayul, jigéen ji yit ñu wóolu ko, di na mën a ànd ak ñoo ña.Sujjóodu Alquraan yiMooy barab yi nga xam ni booy jàng ba àgg fa te fekk saart yi dajee ci niki nga ame laab te jublu xibla, sol ngay yëre nga daa di sujjóod, fa nga nekk tam laab, bu dee tiim mooy sa farata, nga tiim ba noppi. Waxtu wa yit bañ a doon waxtu wu ñu sibee naafile.Booy sëgg di ko def da ngay wax Allaahu Akbar waaye boo ko defee ba   àggal doo wax Assalaamu alaykum.Bi ngay siggi boo ko waxee baax na boo ko waxul tam di na baax waaye wax gaa gënam na ñu ne sunna la, am na ñu ne ngëneel la, nekk gi sunna la ñi ëpp ànd.Barab ya fukk la ak benn ci fiqu Imaam Maalik, sib na ñu nga jàll te su-jjóodoo. amul ci Mufassal yi te mooy li tàmbalee xujuraat jëmsi ci suuf ba ci Naasi, boo seetloo téere yi bàyyeekoo penku di nga ci gis ay sujjóod, di nga ko gis suuratu Najmi, ci Inchiqaaq it noo nu waaye fiqu Maalik moom ba ca Suuratul Fussilat mooy ba ca mujju.Ba ca njëkk mooy bi nekk ci Suuratul A’raaf, wa yusabixuunahuu wa lahuu yasjuduun, boo waxee yasjuduun fa ngay sujjóodee, moo mujju ci saar wi, fi mu ne boo doon julli ba àgg ca kon rukkóo nga ca waroon a teg te sujjóod gi ñu wax sank da la fay war, su boo baa da ngay njëkk a sujjóod sujjóodu alqu-raan ba àggal delluwaat taxaw bu la neexee nga jàng ci Anfaal walla beneen saar waaye doo baamu Faatixa ndax rukkóo bi da ñuy bëgg mu sës ci am njàng, bariwul lu muy am waaye mat naa xam.am na yit ci Suuratu Raxdi, boo jàngee ba àgg ci wa zilaaluhum bil uduwi wal aasaali fa ngay sujjóodee.am na ci Suuratu Naxli, boo jàngee ba àgg ci yaxaafuuna Rabbahum min fawqihim wa yaf’aluuna maa yuumaruun fa ngay sujjóodee.am na yit ci Suuratu Israa’i, boo jàngee ba àgg ci wa yaxiruuna lil azqaani yabkuuna wa yaziidahum xuchu’an fa ngay sujjóodee.am na yit ci Suuratu Maryam, boo jàngee ba àgg ci izaa tutlaa alayhim aayaatu Raxmaani xaruu sujjadan ba bukkiyan fa ngay sujjóodee.am na ci njëlbéenu Suuratul Xajji, boo jàngee ba àgg ci wa man yuhini Laahu famaa lahuu min mukrimin inna Laaha yaf’alu maa yachaa’u fa ngay sujjóodee.am na yit ci Suuratul Furqaan, boo jàngee ba àgg ci maa taamurunaa wa zaadahum nufuuran fa ngay sujjóodee.am na yit ci Suuratu Namli, boo jàngee ba àgg ci Allaahu Laa ilaaha ilaa Huwa Rabbul archil aziimi fa ngay sujjóodee.am na yit ci Suuratu Sajdati, boo jàngee ba àgg ci wa sabbaxuu bi xamdi Rabbihim wa hum laa yastakbiruun fa ngay sujjóodee.  am na yit ci Suuratu Saad, am na  ñu koy wax Suuratu Daawuda, boo jàngee ba àgg ci fastaxfara Rabbahuu wa xarra waaqi’an wa anaaba fa ngay sujjóodee.amna tam ci Suuratu Fussilat, boo jàngee ba àgg ci wasjuduu lil Laahi lazii xalaxahunna in kuntum iyaahu tahbuduuna fa ngay sujjóodee.Boo dee julli jullig farata jàng ci foo war a sujjóodee soo yaboo sujjóod ko, bu dee naafile tam noo nu. Naafile mën nga koo tay jàng ca aaya sujjóod yoo yu waaye bu dee farata moom taamu wu ñu ko.Ginnaaw suba da ñoo sib naafile te suujjóodu alquraan moom ak naafile ñoo bokk waaye sujjóod gi am na ag jàppandal mooy booy soog a sëlmël suba ba ba muxtaaru suba gi di jeex boo fi jàngee alquraan ba toll ci barabu sujjóod, di na ñu la may nga sujjóod ko waaye bu muxtaaru suba bi jeexee ba daruuriyu ji dikk, boo tollee ci barabu sujjóod da nga koy tëb bañ koo jàng waaye doo ko sujjóod.Ginnaaw tàkkusaan tam noo nu la da ñu cee sib naafile waaye may na ñu la ba kero muxtaarum tàkkusaan gay jeex, boo tollee ci barabu sujjóod nga def ko waaye bu muxtaar ma xasee jeex, da ngay tëb aaya bépp bañ koo jàng.TasawuufTasawuuf moom la ñu cay jiitël mooy tuub lépp loo weesuwoon te Yàlla gërëmu ko tuub gu sell te fexe ba doo ca dellu, lépp lu doxoon sa digg ak doom aadama yi ci ay àq nga delloo ko ba mu mat walla nga jéggëlu ko ba mu wàcc la.Tuub daa am ay saart, ba ca njëkk mooy réccu la nga weesu, bu dee loo war a fay la te fay ga wéyul da nga koy dabaatal te jéggëlu yéexee ga.Dëgg dëggi ragal Yàlla mooy bàyyi lépp lu ñu tere biir ak biti te topp lépp lu ñu la digël sa keem kàttan, ku bëgg a jariñu ci yoonu Yàlla ci ñent yoo yu kese ngay aw te mooy benn bàyyi lu ñu tere ci biir, ñaar bàyyi lu ñu tere ci biti, ñett topp ndigël ci biir, ñent topp ndigël ci biti.fexeel it tëye say bët ba doo ci xool darra lu xool ga warul, moytoo déglu tam ci say nopp lu aay niki jëw, rambaaj, seede nit ci lu ko wóorul ak fen rawati na nga di ko wax ak sa làmmiñ, na nga sàmm sa biir ba doo ca dugël lu xaraam ak loo xam ni xaraam ga daa lënt ci yaw, sàmm it sa sawukaay ba doo ca moy ci njaalóo walla feeñal ko fu mu warul a feeñee ak lépp lu koy nuru. Loxo yi tam nga moytu caa laal lépp lu warul, tank ya nga fexe ba doo ca dox lenn lu   Yàlla gërëmul.Mbir mu mu doon it muy wàllu àdduna walla diine na nga ca teey ba xam lu ca lislaam àtte ndax xaraam na nga tàbbi ci mbir te xamoo la ca diine wax, soo ko xamul da nga koy laaj ku maanu ba mu xamal la ko nga jàpp la mu la wax.Boo weesoo cër i biti yi xol ba tam cër la bu mat a laabal ci ngistal (jëf lu Yàlla taxul) ak kañaan (yéene ku amug xéewël mu ñàkk ko) boo ca boolee waxee ko mbaa jëfee ko mu xaraam ak naw say jëf, na nga sax tam ci di moytu bépp jangoro xol.Li ëpp ci liy yàq xol di cosaanal ñaawtéef yépp manees na ñu koo tënk ci bëgg àdduna ak fàtte allaaxira nga xam ni daa mel ni da ñoo tëj ñaawtéef yépp ci néeg def bëgg àdduna muy caabi bi koy tijji, ñu jël it mbooleem yu baax yi tëj ci ab néeg def dëddu àdduna muy caabi bi koy ubbi.Wéeru ci Yàlla ñaan ko mu saafaraal la mbooleem xeetu jàngoro yi te yom-balal la mbir yi moo gën a gaaw ci musël la ci gàkku xol yoo yee du tee nga farlu bu baax sa keem kàttan.Boo mënee gis sëriñ bu tàggatu ci yoonu Yàlla ba xam yoon wa nga ànd ak moom moo gën a yomb ngay def say pexey bopp ngir yegg, da fay doon koo xam ni saa soo ko gisee gis ga kepp da lay delloo ci Yàlla, mu nekk it ku mat ku lay mën a àggale ci Yàlla.foo toll deel xisaab sa bakkan ba noyyi gu génn nga def ca ag jaamu Yàlla, say xalaat it nga di léen peese bañ sax ci lu am njariñ ndax xalaat yoo yee su baree ci lu amul njariñ bu yàggee cër ya jëm ca.Li Yàlla sunu Boroom farataal ci yaw nga fonk ko bu baax te di ci toftal ay naafile yooy baril lool.Di baril looy tudd Yàlla sunu Boroom te di ko teewlu boo bu moo ci gën a kawe, bi ci topp mooy bi xol biy teewlu te làmmiñ wi tuddul ba ca féete suuf mooy tuddug làmmiñ wi kese te xol bi desee teewlu. Na ngay góorgóorlu ci bëreek sa bakkan ci di ko awale ci dëgg te bañ koo topp ca la ko neex.fexee sax ci ragal Yàlla ak yaakaar ko ndax ragalug kese day jur nga naagu yërmande Yàlla, boo yaakaaree yaakaar gu ëpp da ngay daa di njort ni mucc nga, di sant Yàlla bu baax tey muñ ak di tuub te dëddu àdduna, wakkirlu ci Yàlla sunu Boroom, li Yàlla di dogal neex la nga sopp it Yàlla sopp gu mat sëkk.  Na la wóor it ni Yàlla Mi darra umpul ngay jëflanteel ci jamono ju ne.Nii boo ko defee da fay dem ba kumpa da fay jóg sa digg ak sa Boroom nga xam ko ci bu wér nga xam ni doo doon jaamub kenn ku dul sa Boroom, doo jaamu bakkan, doo jaamu seytaane, doo jaamu àdduna, doo jaamu bànneex.Boo melee nii da ngay mujj nekk jaam bu sunu Boroom sopp, tànn la boole la ci ay njoñam bu wér a wér.Su ko defee buntub tasawuuf bi da ñu koy tëjee waxtaan woo xam ni day dikk ci ay laaj ak i tontu yu jëm ci mbiru Tariixa ak wàllu taalibe ak sëriñ.Da fa amoon benn waay bu tudd Bëgg a Baax waajaloon ay laaj yu am solo, demoon ci ku ñuy wax Sëriñu Tariixa ngir leerlu lépp lu ko lënt ci diggënte taalibe ak Sëriñ Bb : Sëriñ bi noo ngi lay siyaar bu baax, da nu amoon ay laaj yu nu bëg-góon nga tontu nu ci ?St : Noo ngi lay delloo siyaar bi tay ñaan sunu Boroom mu baaxe nu, ba lépp lu nu la tontu dëppoo ak ngërëmam.Bb : Sëriñ bi da nu bëggoon a xam luy Tariixa ?St : Tariixa baatu arab la buy firi yoon, waaye ba jëm ca Yàlla moo tax nuy wax, boo ci sóoboo ab diir te dox bu yàggee di nga àgg ndax Mi ngi fi te so-riwul, fàwwu nga ànd ak ku xam yoon wi te mën laa yóbbu ndax daa bari ay gàllankoor yu lay dab ci yoon wi bëgg a dox sa digg ak fa nga jëm. Sunu Boroom mi ngi wax ci alquraan ni wa aniibuu ilaa rabbikum, dellu léen ci seen Boroom ndax ci moom la nu jóge, ki am doom da fa naan daa am gan, gan fa mu jóge la dëkk, su ko defee yoon wa ñu koy jaarale ngir mu dellu ci Boroomam moo tax a jóg Tariixa. Seydi Hadji Maalik wax na ca Faakihatu tulaab, fa turxu kulluhum ila Raxmaani muusilatun maslakatun yaa jaanii, Tariixa yépp ci Yàlla sunu Boroom la nu jëmee képp ku ci sóobu, naka noo nu boo demee ci Masaalikul Jinaan it noo nu la ko fa Seexul Xadiim radiyal-laahu anhu waxee, fa kullu wirdin yuuridul muriidaa lixadartillaahi wa lan yaxiidaa, sawaa’un intamaa ila Jiilaanii aw intamaa li axmada tiijaanii, aw lisawaahumaa minal aqtaab iz kulluhum qat’an ala sawaabi, wird woo jàpp ci Yàlla la la jëmee moo xam nga jàppee ko ci abd Qadr Jeylaani walla ci Seex axmed Tiijaan walla ku mu doon ci Qutbu yi ndax ñoom ñépp ci njub la ñu nekk. Boo seetee lii gis ni Tariixa yoon la boo xam ni lu dul yóbbu jaam bi ci sóobu ci Yàlla taxu koo jóg.  Bb : lan mooy cosaanu tariixa ci diine ?St : Diine da fay ñett i xaaj : iimaan, islaam ak ixsaan mooy tawxiid fiq ak tasawuuf. Ponk i iimaan juróom benn yii la : gëm Yàlla, gëm Yonent yépp, gëm ma-laaka yi, gëm téere yi Yàlla sunu Boroom wàccee yépp ñi ngi toll ci téeméer i téere ak ñent, gëm bis peñc ak la mu làmboo yépp, gëm ndogalu sunu Bo-room yi mu neex walla mu naqari. Ponk i islaam juróom yii la : seede ni benn Buur kepp moo yayoo jaamu te mooy sunu Boroom te moom Buur boo bu moo yónni Seydinaa Muxammad SaWS julli juróom – woor weeru koor – natt asaka – aj Màkka boo ko mënee. ixsaan mooy ngay jaamu Yàlla ba mel ni yaa ngi koy gis, boo nekkul di ko gis Moom mi ngi lay gis. Tariixa da fay ñëw ngir wéral sa ngëm, xamal la Yàlla sunu Boroom bi la sant nga jaamu ko ci ponk i Lislaam yi, jaamuwin wu tegu ci ixsaan te mooy sellal, kilifa ga ngay àndal ci tariixa mu di sa sëriñ, fàwwu di na la teg ci yoon woo xam ni boo ko toppee sa xol di na laab ci bépp ëyib ak i gàkk, yu mel ni bokkaale Yàlla, rëy, kañaan, ngistal, yéem say jëf, soxor ak yu ni mel ndax yii ku mu nekk ci yaw, loo jëf ci lu baax ñoo koy yàq. Sëriñ Tuubaa ngi wax ci ay bëyit naan wa yaa axiil hiibata wa riyaa ma’al ujbi wal xasadi wal kibri dahaa, wa adami raxmati lil insaani wa xubi rif’atin alal aqraani, fa kullu man jama’ahaa awixtawaa waaxidatan minhaa faxaa-sirun tawaa, li’anahaa tuujibu raddal amali ilalazii amilahuu faltaxqili, jëw, ngistal, yéem sa jëf, kañaan, rëy, ñàkk yërmànde, bëgg ñu lay yëkëti na nga léen bàyyi ndax képp ku léen boole walla nga làq ci benn rekk pert nga te da lay sank ndax da fay waral sunu Boroom delloo la say jëf, du ci gërëm darra. Moo tax tariixa ci ixsaan la taxaw, ndax mën ngay jëf lu baax te yaw mi koy jëf baaxagoo, Sëriñ Mbay Jaxate wax na ni  bari alal taxul a gën, néew alal taxul a bon, lay tax nit di gën ak a bon, ca xol ba lay nëbbóo ka bóof. Moo tax Sëriñ bi ngay jàpp ci tariixa da fa war a sellal sa xol ci bépp gàkk, tàggat la ci ay jikko yu tedd ba nga xam ni say kàddu ak say jëf da fay tege ci ag sell guy tax sunu Boroom nangu ko, darra lu xaraam walla lu ñu sib doo ko jege.Bb : Sëriñ bi man boo waxee lii di naa amug jaaxle ndax gis naa ñu bari ñu aju ci tariixa te desee defaru ?St : Waaw li nga wax dëgg la te seetlu bu am solo la te mat a bàyyi xel, loo   lu moom li koy waral mooy taalibe bu desee dëggël te xamul li muy sàkku ndax Yàlla ku tilim du ko jege, su ma nee tilim nak tilimug xol moo tax nuy wax. Lee lee tam kiy soog a jox boppam ab sëriñ ngir bëgg a defaru te daan jëf safaan, xëy rekk bàyyi lépp di na jafe lool waaye du ñàkk ay ngànnaay yu ko sëriñ biy jox ba nga xam ni bu ko toppee diir bu gàtt di na soppeeku ba mel na mu war a mel. Li xel nanguwul mooy nga am ci tariixa bi diir bu yàgg te mënoo jub, xoo-laatal sa bopp walla nga xool sëriñ bi, benn yaa matul taalibe walla moo matul sëriñ, moo tax loo lu nga wax sëriñ bu matul li mu doon di na ko waral ndax tay bari na ku ñuy jiiñ ag sëriñ te fa mu aw du ab yoon. Sëriñ Tuubaa waxoon na ni, wa man alaa hayril ilaahi dallakaa fa fira minhu innahuu adalakaa, ku la tektal leneen lu dul Yàlla daw ko ndax da lay sank, wax itam ni, wa man yurid salaaxal amali falyarkanan lil’awliyaa’il kumali, boo bëggee say jëf sell jengal jëm ci Waliyu bu mat. Ki bëgg a yegg te dogu moo neex a yóbbu ndax lépp lu mu yëg ni kiiraay la lu mën a dox diggëm ak Boroomam di na ko bàyyi. Jamonoo yàqu fi mu ne ba ngay dégg ñu naan diw mooy sama sëriñ te la mu lay digël doo ci def darra, la mu lay tere yit bàyyiwoo ci darra, ànd boo bu darray njariñ du ci juddu ñeel taalibe bi. Lu mu ñàkk na yedd boppam te xam ni moom moo ko xañ boppam waaye du sëriñ bi.Bb : Sóobu tariixa kon farata lay doon walla sunna ?St : Da fa mel ni nga feebar di laaj ba xam, faju farata la walla sunna. Sëriñub tariixa xol lay faj ci jangoroy biir yi nga xam ni ku mu nekk ci yaw loo def ci lu baax ñu yàq ko. Ñàkk a tënku ci tariixa tere wu laa doon jullit waaye saa soo bëggee sell ci sikk yi ngay yëg ci sa bopp ak ñaawtéef yi ngay faral di def, fàwwu nga seeti sëriñ bu mat sëriñ mu yar la, yéegee la ba nga yegg ci sunu Boroom te loo lu darra jiitu wu ci defar la ba mbooleem say gàkk i xol génn ndax sunu Boroom du ubbil buntam ku defaruwul mukk.Su ko defee ki naan muriid laa walla tiijaan walla tariixa boo mën a aju te gëstuwoo ko, jàppoo fa kilifa gu mat kilifa kenn du yaakaar ci yaw nga jote ci leeru sunu Boroom yi. Defaru goo gu, képp koo xam ni mën nga koo defal sa bopp, bu la neexee bul wuti sëriñ waaye gisagu ñu ku fa yóbbu boppam, Yàlla ci boppam moo bëgg nuy toppante te Moom rekk tax, waxoon na Yonent bi SaWS toppal yoonu Yonentub Yàlla Ibraahiim alayhi salaam, wa tabih milata Ibraahiima, nun mu wutloo nu wasiila bu nuy yóbbu ci Moom. Yaa ayuha   laziina aamanu taquu Laaha wabtaghuu ilayhil wasiila.Bb : Bëggóon naa nga xamal ma xeetu Sëriñ yi am ?St : Xeetu Sëriñ yi am bari na ñu lool ndax bépp xam-xam bu mu doon ka koy xamle mooy Sëriñ ba, ka mu koy xamal di taalibe, bu dee lu jëm ci diine di na ñu ko tënk ci ñett i xaaj. Bi  jiitu mooy bi lay jàngal araf, jàngal la alquraan, Xadiis ak fiq, xamal la fa-rata, sunna, li dagan, li ñu sopp, li ñu sib ak lu xaraam, kii mooy Seexu taxliim.Bi ci topp mooy bi lay yar, nga xam ni soo ko doon misaal, da fa mel ni ndab lu tilim bala nga ciy def ñam wu sell di nga ko raxas ba mu set, koo ku mooy Seexu tarbiya, ki lay yar ba sunu Boroom ni yaru nga.Ñetteel bi mooy Seexu tarqiya, moom moo lay yéegee yeggale la ca Yàlla sunu Boroom ba nga yëg ko. Seexu tarqiya da fay nekk ku mën a yare, ndax Yàlla sunu Boroom da fay ku sell, lu sellul du àgg ci Moom moo tax balaa ñu la fay yóbbu fàwwu ñu tàqarle la ak i ëyib. Kilifa àdduna lu mu rëy-rëy daraja, mën nga koo gis walla nga jotaay ak moom, Yàlla sunu Boroom da fa xam sunu biir ak sunu biti, di kilifa lool, boo sellul, ak kilifa gu mu mën a doon, su fëggee Bunt ba, moom mën naa jàll waaye yaw mi mu àndal te nga taq doo jàll te bunt la bu kenn mënul a xëtt. Moo tax Sëriñ bu mu mën a doon, bu nee mën na laa yóbbu ci Yàlla te defaru la wax na la lu jomb.Bb : Ndax ag Sëriñ mënees na ñu koo donnu ci waajur ndax da maa seetlu ni da ngay gis ku topp baay mu làqu, nga topp doom ? St : Lu man a nekk waaye jar naa leeral ndax ag sëriñ ci tariixa du lu ñuy donnu. Mi ngi mel ni nga wéradi di topp ap fajtal ci benn doktoor, mu wàcc liggéey nga seeti doom ji ne ko man sa waajur moo ma doon faj, ginnaaw nekkatu fi ma bëggoon nga wéyal yéeneem ci man. Doom joo ju su doonee la waajuram doonoon nga xam ni xam-xam bi nga xemmeemoon ci waajuram ba tax nga topp ko wóolu ko mi ngi ci moom, li nga def doo ko réccu. Gisa goo ku doktooram faatu mu seeti ca njaboot ga ku ko ca faj xanaa bu ca amee ku jaar fa waajuram jaar ba doon la baayam doonoon. Su ko defee bu dee bi ngay topp baay, boo ba doom juddóogul te sa jaayante sell, nekkoowoon ca daara ja di toppi tere te doo jëfee ndigal, sëriñ bi di na def ci yaw ba nga xam ni bu toppe doon am, doom ji yaw la war a topp ngir li ko raw ci waajuram ci xam-xam, nga baaxee ko ko ndax ab sëriñ du sette te ki mu xam mooy ku ko nangul, doonte doomam nga, soo ko nangulul, su faatoo mën ngaa donnu alalam waaye xam-xam bi, ñi ko nanguloon kepp a ko   moom te ñoom la ko ko Yàlla joxloo. Sëriñ bu mat sëriñ, ku ànd ak moom te Yàlla tax te dëggal yaay xëlsee donnu xam xamam. Sëriñ Tuubaa ngi wax ni doom ñaar la, doomu xol ak doomu ndigg, doomu xol mooy donnu mbir, doomu ndigg mooy donnu alal, nitu Yàlla donnu mbi-ram moo gën fuuf donnu alalam, moo tax seen njaboot saa su nekk da ñuy faral di jaay seenug askanoo ci moom jëndee ko ag taalibe, topp sëriñ ngir alal xayna tay la xew waaye xam xam akug defaru biir ak biti la ñu daan sàkkusi ci ñoom. Diine xamul askan, ki muy jiital saa su nekk mooy ki ëpp xam-xam te jub. Fa’izaa nufixa fii suur falaa ansaaba baynahum yawma’izin wa laa ya-tasaa’aluun, bu ñu ëfee ca bufta ba, askan du dox diggënte kenn ak kenn, Sëriñ Tuubaa wax na ca Nahju, Fa inamaa tafaawutal waraa bil ilmi wa dii-ni yakuunu fasbiraa laa bintisaabihii, gënante ci xam-xam ak diine la nekk waaye du ci askan. Dereet da fa mat a wormaal, moo tax sa xam-xam walla sa daraja lu mu rëy-rëy, wormaal sa njabootu sëriñ daa war ci jamono ju nekk rawatina bu ñu melee na ñu war a mel. Ku bokk ci njabootu ab sëriñ te mel na mu war a mel ba nit dikk ci moom di sàkkusi ci moom la ñu daan sàkku ci waajuram, kenn warul wax ni da koo donnu, nekkoon ca daara ja di jëfee ndigal aka bàyyi tere ba xëy defaru ba mana defare moo ko ko may. ab taalibe bu def nii yit mooy xëlsee doon sëriñ ba bu ëllëgee doonte bokkul ak moom aw askan ci saayir.Bb : Looy wax ci sëriñ da fay topp askan, taalibe di topp askan, askan wii ku ci bokk di ab sëriñ, askan wii ku ci bokk di taalibe ?St : Laaj nga lu am solo, xam nga wolof da fay wax ni loo doonul taalibeem doo doon sëriñam. Sëriñ boo gis taalibe la woon, lu ko moy sëriñ gi wérul. Kon, bépp taalibe bu dëggal te matal jaayanteem ci pas-pas ak yite ju kawe, yaay xëlsee doon sëriñ biy defal ñi la topp la la sa sëriñ defaloon. Loo lu mooy Seexal wala Muqadamal.Sëriñ Saam Mbay, Yal na sunu Boroom yokk leeram, daan na na wax ni seexal mooy defar nit ki ba mu weesoo yàqu, nga ber ko muy defare. Al’aqra-bu awlaa, mbay ci sa wee wu tank, li ngay def ci jàmbur, ki la jege tam bu la nangulee te di jëfee say ndigël di bàyyi say tere, bu yàggee nga def ci moom lu mu la mën a wuutoo sa ginnaaw. Moo tax kooy topp def ko sa sëriñ, na ànd gi tege ci dëgg te dëppoo ak li Yàlla gërëm. Yàlla Moo nu moom te bokk nu sant nu jaamu ko, jaamu Yàlla fardul ayni   la kenn du ko defal kenn, ku ci ne yaa koy defal sa bopp. Sëriñ bi da lay xamal Yàlla mi la sant nga xam ko bala nga koo jaamu. Dégg nga Sëriñ Muusaa Ka di wax ni Sëriñ Tuubaa di maanaam dex ku dem duy, ku sóobu ni mes bu génnee xam Boroomam, ku sàggan sanku fàwwu te lab te doo duy, doo set, doo setal, doo xam Boroomam. Sëriñ mën naa am ci njabootam ñuy dooni Sëriñ ni moom, ndéem jaar na ñu fa seen waajur jaar ba doon ko. Sëriñ Tuubaa daa mos a jàpp ci mbaggu ku ñuy wax Sëriñ Muxtaar Binta Lóo ne ko Muxtaar mbaa su ma léen wonee ginnaaw du ngeen jaamu xërëm, mu ne ko Mbàkke kenn du la xam di jaamu xërëm, Sëriñ bi ne ko Muxtaar su ma léen wonee ginnaaw ndax xam nga luy jaamu xërëm, mu ne ko Mbàkke boo nu ko mënee leeralal, Sëriñ bi ne ko Muxtaar su ma léen wonee ginnaaw, ku sant sama sant wii walla kuy dara-jawoo sama daraja, bu ngeen ko gisee tàggalikook mbaxana ak dàll raam jox ko seen àddiya, koo kee bu dee ndigël i Yàlla yi du ko jëfee, tere Yàlla yi du ko bàyyi yéen a ngay jaamu xërëm te kuy jaamu xërëm xam nga fu la sunu Boroom di booleek xërëm ba jëmee? Mooy safaanub àjjana, kon bu ma léen wonee ginnaaw bu léen jaamu xërëm.Muy taarix bu mat a bàyyi xel rawati na ci jamono bu doy waar bii nu tollu, nga xam ni man ngaa bëgga defaru naam waaye gis ku la mën a defar bu wér a wér jafe waaye lu waay yittewoo te muy dëgg ci moom te Yàlla tax, sunu Boroom mën na ko cee defal tawféex ba mu dajeek waay ja.Bb : Li nu lay mujjee laaj mooy noo gisee fii jamono toll ni jullit yi jàppee seen diine ?St : Lislaam gu woyof toyy, tegu ci ñàkk a gëstu ku jéggi dayo ngay seetlu ci li ëpp ci jullit ñi, fonk lool liy dundël seen bakkan ba mu jaral léen lu nekk. Ni nuy sàkkoo sunu am am di yokku, nu ko raw fuuf la nu war a bàyyee xel sunu lislaam te fexe di dolleeku ci xam-xam akug sell, lu ko moy lu la fëkk di na yomb lool ndax fii jamono toll ci ag yàqu li mën a gàllankoor jaam bi ba du dellu ci Boroomam bi ko fi indi te di ko fi xëlsee jëlee boo ko doon lim di nga fi yàgg lool.Yonent bi SaWS jàngal na nu ni ki yeewu mooy kiy toroxal bakkanam tey jëfal la ca ginnaaw dee, alkayisu man daana nafsahuu wa amila lima ba-hdal mawt. Da ñoo toll ci mujjug jamono, liy nuru dëgg te du ko da fa bari. Lu jamono yàgg yàgg, du tax dëgg soppeeku. Mbooloo moo dem fekk fa ñoo xam ni boo léen xoolee xeeb kilifa ga, kenn muccu ci, am na ay jullit yoo xam ni boo léen xoolee xeeb léen waaye Yonent bi SaWS mooy sangu mbooleem mbindéef yi, am na ay murid yoo xam ni boo léen xoolee xeeb léen waaye   Sëriñ bi neewoon na kër gi ku jël yar gi bàyyi woo fi darra, ku ko fi bàyyi jëlee woo fi darra. am na ci kër i diine yépp, terewul du ñàkk mukk ñu teg seen tank fa ko mag ña tegoon tey sellal seen keem kàttan, bokk ci ñoo ñu moo am solo wëlis leneen.Di naay faral di wax ni, fa mag ñu baax ñi jaaroon ba sunu Boroom defal léen, ku fa jaar tay te muñ coono ak tiis ya yoon wa làmboo, di na la ko defal walla mu defal la lu ko ëpp moo tax Sëriñ Tuubaa wax na ci Masaalikul Jinaan, wa laa tuxasis fadla Rabbin qad alaa bi zii taqadumin faqat fa tajhalaa, iz rubbamaa urii fattan muwaxaraa maa haaba aman xablahuu wa asuraa, ngëneelu sunu Boroom yi bul ko jagleel mag ña kon nga réer ndax bariwaana fu ku yéex a feeñ amee loo xam ni jafewoon na ña ko jiituwoon walla sax amu ñu ko woon. Yoon woo wu nag ñi mu ñor daa bareetul te ñu bari jàpp na ñu ni fa mag ñi yeggoon kenn doo tu fa yegg te muy njuumte lu rëy ndax sunu Boroom bi léen ko defaloon mi ngi fi ba léegi te du ku fiy jóg, du kuy tële.Seex Muusaa Siise da fa daan wax ni Mag yu baax yi nekkuñuwoon ay jinne ak i njuumë yuy soppeeku, ay nit la ñu yu jàpp dëgg bàyyi neen te yoqatu ñu ba xëy doon xutbu ak xawsu yu ràññeeku, muy kàddu gu am solo ndax nit lu mu jombale boppam du ko mën a am mukku.Li nga xam ne yàgg yàgg nga tàqarlikoo ak moom, boo sàgganee ba mu xañ la sa ëllëg ga ngay sax ba fàwwu, sank nga sa dund, sa këru ëllëg, say jëfu tay jii nga koy tabaxee, man amila saalixan fa linafsihii wa man asaa’a fa alayhaa, ku def lu baax sa bopp ku def ñaawtéef sa bopp, kenn deful kenn darra, kenn defalul kenn darra lu waay def boppam. Yàlla Moo nu moom, wàccee nu ci kër gu suufe gii di nu wërsëgal, na nu ko fexee dellooo njukkël ci sunu dund wu gàtt wii sunu keem kàttan, ci jaamoo ko ni mu ñu ko digëlee ndax mooy tax mu nangu ko, bañ di doxee njort wala ag réer.Bb: Jërëjëf, sant na nu bu baax ci kàddu yi, Yal na nu ci Yàlla sunu Boroom defal dégg ak topp ?St : allahuma amiin te nu bokk ko bijaahi Sayidunaa Muxammad SaWS  NOSEW SËRIÑ MUUSAA KA  Sëriñ bi noo ngi deeti ñaan Faxiir dafay nangoo dagaan Nangul nu lépp lu nu ñaan Ndax Yàlla naatal xarnu bi   Noo ngi dagaan ci Mustafaa Ma nekk marwata ak safaa Ak àqi Amdi Mustafaa Mi Yàlla jébbal xarnu bi   Ak àqi mboolem ay rakkam Ak àqi séen baay yi ñu am Ak àqi seex yi Bàmba am Ndax Yàlla naatal xarnu bi   Mboolem muriit yépp a ngi tuub Tey réccu bàkkaar yi nu juub Ba lu nu bay-bay, du nu góob Sëriñ bi geesul xarnu bi   Mbàkke, dangay boroom i mbóot Te sag njaboot tawat giloot Ñu def ma ab àntalpareet May làpputoo waa xarnu bi   Aw ma maxaamam di la woo Waaye murit yi ñoo ma woo Ne tawatal te bu nu woo Saw làmmiñay wow xarnu bi   Tay jii ma wax ba ne tareet Ngir yaa ma def àntalpareet Yaa fab i xam-xam ne yëreet Ci sama xol, ci xarnu bi   Te bul ma tanqamlu ci ñaan Ngir lii ma bon tey ku añaan Muriid yi yépp a la ko ñaan Ngir bëg nga dekkal xarnu bi   Jooy i perantal la nu jooy Boo nu fabul, lee nu ne wóoy Ku nu yafal, ban def i kóoy Mu dellu naatal xarnu bi   Jisu nu yaay te noo ngi raam Ku ñàkk yaay, day nàmp maam Buural te boot nu, ngalla daam Roggndi mboolem xarnu bi   Fabal sa doom yi yépp boot Ñoom it ñu boot séen ug njaboot Ku manta boot nga jox ko mbóot Ndax Yàlla naatal xarnu bi   Te fab muriit yi suturaal Mottali jàkka jii ñu naal Foo toll dolli séen alaal Ndax Yàlla naatal xarnu bi   Ndax Yàlla Amdi Mustafaa Tabax jumaa yi Mustafaa Bam tol ni marwata ak safaa Ndax Yàlla naatal xarnu bi   Mboolem murit yépp a ngi jooy Ngir luñu bay mu dal di gooy Ba séen i àddiya a ngi booy Sarax nu naatal xarnu bi   Jamono jaa ngi xiif a xiif Luñ togg bar gi ne ko fuuf Seex Bàmba neel ngën ji mbindeef Mu dellu naatal xarnu bi Xiif tax na ñenn mag ñi yooy  Xiif tax na gor su ndaw di jooy Xiif tax na yenn tool yi booy Sëriñ bi geesul xarnu bi   Tax na ña daa joxee ngi laaj Ñii jàpp séen i sas di xaaj Ken dóotu dem fenn ba waaj Sëriñ bi geesul xarnu bi   Xam nañ ne yaa nu daa tawal Daa nu bayal daa nu ñoral Daa nu roñal daa nu daggal Feesal nga sàqi xarnu bi    Sa yërmandee nu daa defal Lu xel dajul daa nu dëfal Daa nu tibbal daa nu lehal Reggal nga mboolem xarnu bi   Sa yërmandee nu daa sanal Jigéen ña yaa nu daa amal Tay ñépp a yam ken amatul Sëriñ bi geesul xarnu bi   Ñii séen i sag sàggiku na Ñii séen i gaay dàggeeku na Ñii séen i ngëm rékkiku na Ngir ñàkk gii ci xarnu bi   At moo ne ndax mu tane daaw Muy gën a far dellu gannaaw Ba rab yu aay yi sax di naaw Ay Mbàkke geesul xarnu bi   Wuy nun a wuy noo ka torox Yalwaan amoo ku la sarax Garab bu daanoo xob ya lax Bàmbaay ndànjaamal xarnu bi   Garab gu mag bu nee jirim Garab yu ndaw yi diy jirim Meññat ma say mbir ma ëlëm Lii rekk a dal waa xarnu bi   Allaahu akbarus samaan Jamono moo man a safaan Xéewal yi daf daa walangaan Ci dabi mboolem xarnu bi   Libeek sikkeek i sahfaraan Lan daa diwoo muy walangaan Nuy xelli kopp ya di naan Wata ya korne xarnu bi   Astaxfirul Laahal Asiim Tuub nanu lan daa def i koom Te muy lu neexulon boroom Jurbel a wuuteek xarnu bi   Xéewal yi daf daa wal-wali Baawaan fi nun di kel-keli Moo tax ma jóg di pél-péli Sëriñ bi geesul xarnu bi   Xéewal yi daf daa walangaan Waxset nga wuute nga ak sayaan Xamoo xur ak tund ak sayaan Sam ndox a naatal xarnu bi   Wàcc nga yaw loo mas a wax Def nga ko jox ku mat a jox Daawoo nu nax daawoo nu ñax Séddon nga mboolem xarnu bi   Gàncax gu ndaw gi weddatul Mag ña nga yar ken wuddatul Moo tax ma naa la suuxatal Njëmbët li won ci xarnu bi   Njëmbët la mooy gaa ya dikkon Daa wéy ci xéewal ya fi won Tay ñi ngi def ya ñu bawoon Ngir ñàkk gii ci xarnu bi   Ag ñàkk a bon ci waa ju baax Day tas kërëm xolam di jaax Daa ceebu tay ngay añe laax Jaaxal na gaa yi xarnu bi   Leeg-leeg nga gis fi ab murid Muy taxawaalu nib mariid Walla mu xàcc def tariid Ndaw njombe gaa ya xarnu bi   Ànd ak komersaa ya di jaay Ñii di wajaaseeri ba xaay Te xam ne yaa doon séen i baay Moo! tee nga naatal xarnu bi   Ñilee ngi xàcc def i seef Ñii def i dag ngir bañ a loof Ñii daw ba raw ba ni nu fiif Moo! tee nga naatal xarnu bi   Yaw la nu yaakaar abadaa Ngir yaa nu tàggaleek bidaa Tuub nanu mboolem la nu daa Bàkkaar ci njëkk xarnu bi   Yërëm nu tay yaru na nu Dóotu nu fo xàmmee na nu Dóotun nelaw yewwu na nu Yërëm nu naatal xarnu bi   Soo nu joxoon la nu yoron Dóotu nu def nanu defon Xanaa yëgoo ne yaru nan Ku weddi laajal xarnu bi   Yërëmlu nan toroxlu nan Jooy na nu ren saraxtu nan Soppeeku nan jébbalu nan Sarax nu naatal xarnu bi   Nun tuxu nan sun kër i baay Gàddaay te def la ngën ji baay Tuubaa di kër bàmba a di waay Sëriñ bi geesul xarnu bi   Murit yi saalit nanu ren Ngir xam ne yaa léen ame woon Yaa léen joxon la ñu yoran Yóbb nga mbóoti xarnu bi   Tiijaan yi réccu nañu tay Xam nañ ne bëy du sóoru boy Yaa man a may nit lu ko doy Moo! tee nga naatal xarnu bi   Bawal-bawal jolof-jolof Mboolem pël ak naar ak wolof Kenn gisatul ku am i yëf Sëriñ bi geesul xarnu bi   Koo xam ni daa na am i jaag Daa am i àngaar ak i juug Mii at mu am déwén mu jéeg Sëriñ bi geesul xarnu bi   Ku mas a am yaari wata Soxla na ren yaari mata Te manta am njëgu mata Sëriñ bi geesul xarnu bi   Koo xam ni daa na am i taax Tay mi ngi ngeeju'b néeg bu baax Bu gën a féex bam ne ca faax Sëriñ bi geesul xarnu bi   Kër yaa ngi wéet ba ni wëyëŋ Lal yañ yoroon def i koroŋ Ña doon i wuur def i koyaŋ Sëriñ bi geesul xarnu bi   Tubaab yi sax pert nañu Ña léen gëmoon perdi nañu Yahood yi sax fayit nañu Yal na ñu yées ci xarnu bi   Ña tukkiwan faf nañu laŋ Fuñ wàcc deefi léen falaŋ Àdduna yaa ka noo welaŋ Sëriñ bi geesul xarnu bi   Naar yaa ngi yalwaan ak a xaar Seex buñ xamoon dellu fa jaar Ken talatul loo jox i naar Sëriñ bi geesul xarnu bi Wuy Mbàkke ! yuuxu nan ba dee  Wallu nu boo yeexee nu dee Melal ni kuy rammu ku dee Yaa nuy tinul waa xarnu bi   Yaw yaay donoy Muhammadu Te yor nga sirrub Ahmadu Te yor nga bóoti Haamidu Man ngaa defar waa xarnu bi   Man ngaa defar bitteek i biir Defar nga baadoola ak i buur Yaa dindi àllarba ak dibéer Sàkk Muriiti xarnu bi    Man sa kanam, man sa gannaaw Loo sant Yàlla mu ne waaw Loo wax fa diiwaan ñu ne waaw Wax léen ñu naatal xarnu bi   Sa mbir ëppante na ak dërëm Nde xarnu bépp a am gërëm Te am dërëm te yokk ngëm Nga may njariñ waa xarnu bi   Ma léebu gaa yi la xamul Waa ju xamul dees koy xamal Subhaana, yaa ka mat kumal Yaa neex a wan waa xarnu bi   Nan far waññeeku tagg daam Ngir moo nu may lu jomb i maam Booleek Muriit yuy daw di raam Ag cant a war waa xarnu bi   Bàmba maneefu laa misaal Yaay géej gi wër waa senegaal Deefu la jàlle genn gaal Say duus a tooyal xarnu bi.   Seex Bàmba yaa dik mbàmbulaan Ku sóobu dóotu ñaani naan Ku màndi day dimbaan i teen Say kaas a màndal xarnu bi Ku sóobu génnaaley dërëm  Békkoor bi dóotu dem kërëm Ku ne corom kaasub ngërëm Du mar li des ci xarnu bi   Géejug hikkam gim daa dëtëm Ba ne ko secc mook ñoñam Maseefu caa nàndal ku xam Toqan ga doy na xarnu bi   Luumloo na fóore ya wéyon Raamloo na kàngam ya fi won Daane na bër ya fi ne won Amul niroo ci xarnu bi    Sirrub andaari xam-xamam Museefu caa nattal wujjam Ayam gi suural naw ñoñam Wujjam amul ci xarnu bi   Fekkoon na dab yi ne xareet Mu soppi léen watay sareet Duy léen ngëneel bañ ne sëreet Wàccoo na mook waa xarnu bi   Taalif na móol yu fees i taax Te xalimaam du juum du jaax Te am xelam du gag du naax Du fàtte lëf ci xarnu bi   Day duusu dongo yay dëtëm Duus yay jallaañoo ci'b dënnam Mooy géej gu ridwaan diy jënam Te mus la fer ci xarnu bi   Bàmbaa di géej gu tàbbi géej Fekk fa géej gu ne ko ngiij Mu duy ca leer ya ba ni giij Dellusi tooyal xarnu bi   Lu baax du baax ba weesu baax Waaye Sëriñ bee jàll baax Baax a ngi yam fi xotti baax Baaxaale gaa ya xarnu bi   Waa ju la sopp dal di baax Waa ju la weddi dóotu baax Waa joo gërëm muy gën di baax Waayoo ko warna xarnu bi   Waayam du ñiit gariiti laax Dóotu limbooy sagar di daax Loxoom du daarati ci mbaax Ku weddi laajal xarnu bi   Ku weddi lii demal lagan Isaa di mbar moo man u gan Yaaram la wuute na ak sagan Bàmbaa ko ñaak ci xarnu bi   Ngëneeli daam yi gën a tuut Xel manu koo takk di root Mbaa xalima ak i daa yu xóot Lottal na mboolem xarnu bi   Xarbaax la raw na kuy xiyaas Lu xel dajul deefu ko raas Fugraas la raw na góoru faas Sakkaa ñi teewe xarnu bi   Moo jar a way bañ a selaw Guddeek bëccëg bañ a nelaw Ba raw ñi daa wayal calaw Ngir li mu def ci xarnu bi   Seex Bàmba yaa bariy njariñ Fëriñ nga wuute ga ak këriñ Sëriñ si yaa di séen sëriñ Yaa man a leeral xarnu bi   Sëriñ si, ñoo doon fatafoor Sondeel du mel nib limiyeer Jant la moom fawxa na weer Leeram ga tiim na xarnu bi   Seex Bàmba yaa dig mànduwaar Waaju la tàbbi dóotu réer Yaay jant say gaa ya di weer Leer ya gëndoo ci xarnu bi   Nun sóobu nan la jàlle nu Waay Mbàkke! bul dem bàyyi nu Yawmal Xiyaam yobbaale nu Te yóbb mboolem xarnu bi   Seex bàmba yaay ngën ji keno Sa jën yi doy na ñuy dono Soo doon fetal di ag këno Say wal a mokkal xarnu bi   Billaahi wéeru nan ci yaw ŋoy nan ci yaw lu man a xew Ngir urwatul wusxaa du sew Déesu ko dog ci xarnu bi   Seex Bàmba yaay ngën ji wurus Foo génn xànjar daaldi rus Gor su la waaje dóotu rus Doy nga takkaayal xarnu bi   Def nan la ngay sunu takkaay Di sun bitig nu di la jaay Yaa gën i baay gën i nejaay Yaa gën xariiti xarnu bi   Seex Bàmba yaa di'b libidoor Làmburde wuute na aki cuur Sëriñ si sóobuwuñ sa mboor Nde kon ñu naatal xarnu bi   Seex bàmba yaa nu mat boroom Fekkoo ci àddina moroom Tooñoo boroom, tooñoo moroom Tinul nu tooñ i xarnu bi   Buur Yàlla jox na lay midaay Diiwaan ba xam nañu sa waay Waajoo gërëm, kërëm du daay Yaay kerkeraanub xarnu bi   Seex Bàmba yaa di'b kerkeraan Ku jëm ca Yàlla na la ñaan Soo doonu tur di «Alxuraan» Yaa boole bóot i xarnu bi   Def nan la geg bu deefi yéeg Te def la mbër mu deefi déeg Kelaŋ mi, wub nga bër yi jéeg Sebul ci mboolem xarnu bi   Yàllaa la jiital ca xadiim Tudde la Ahmadul Xadiim Jiitu na aadama ak i doom Jiitu na gaa yi xarnu bi   Yawma ajaaba bi balee Yéefar ya juum wuyoo walee La Bàmba not ñu naa   a lee Notaale góor i xarnu bi   Sirrub dëggoom ba la ne naat Ca doqi góor ña ñuy sanaat Ñépp ni nuut tàllal i baat Ken yënguwul ci xarnu bi   Mu jàll toog ca gàngunaay Buur Yàlla ràng koy medaay Diiwaan ba jox ko séen i gaay Keroog la àtte xarnu bi   Billaahi Bàmbaa dim kelaŋ Moo jàpp saytaane welaŋ Ba tër ko rendi fa gaboŋ Ñibbisi wax ko xarnu bi   «Qaataltu fil bahril lahiin Kabkabahuu nadbul amiin Mahal amiini wal amiin» Moo ko waxon waa xarnu bi   Yonnente ba ak ahlu badar Ñoo dàkku kaarce ya ko wër Saytaane nërméelu di ser Làbbe ya daw ci xarnu bi   Gaboŋ ña xam na ñuy biram Galwaa ña xam na ñuy biram Làmbarna seere nay biram Seere sa wóor na xarnu bi   Keroog la làbbe ya ne waaw Maaràbbu bii bu leen ci gaaw Leeram gi sarna asamaaw Sar na ci suufi xarnu bi   Tubaab ya naa ko nan maroo Soldaar sa naa ko bun meroo Làbbe ya naa ko bun woroo Ñibbil yilif nga xarnu bi   Tëggaale wuñ la asamaaw Bër yépp booloo nañ ne waaw Goroŋ yi lay nañ sa gannaaw Nde wub nga làmbi xarnu bi   Karaama yaa nu ko xamal Màqaama yaa nu ko amal Kaaraange yaa nu ko defal Yaay suturaal waa xarnu bi   Àll ak kër ak jaam ak gor ag Ceddook sëriñ buur aki dag Bokk ak i jàmbur ñépp a jag Jaaraama daam ci xarnu bi   Luy nit ku ñuul ak nit ku weex Diggante askan yu du jeex Fu nekk daam def na fa seex Bu man a yor waa xarnu bi   Bindéef yi yaa léen fal i buur Ku mas a xëy taali baboor Di xelli attaaya ju foor Fajoon nga aajoy xarnu bi   Soodaanu war nañ ne nërëm Biidaanu war nañ ne naham Ñépp di sant ak ay gërëm Ngir yaa defar séen xarnu bi   Koomersi naa la mersi ñoom Pël yaa nga naa la «mujji doom» Wolof ya naa amoo moroom Yaa dàmbe tagg i xarnu bi   Ken dóotu dox kem li nga dox Ken dóotu wax kem li nga wax Ken dóotu jox kem ñi nga jox Darale woon nga xarnu bi   Limaamu Sahraaneey kamaal Téeréerm ba Bàmba lay misaal Giñ naa ne mooy aboo rijaal Xutbu ya won ci xarnu bi   Mboolem i xawsu ya wéyon Yaa sóobu ngér ya ñu awon Wommat nga ruu ya ñu yoron Yeesal nga wirduy xarnu bi   Xaadiru yeesal ngay biram Tiijaanu yeesal ngay biram Saasali yeesal ngay biram Kuntiyu jox la xarnu bi   Lottal nga ñoñ sariihatu Jommal nga ñoñ haxiixatu Sa ngér mi mooy tariixatu Moo gën a jub ci xarnu bi   Woroom kurus ya daa aji Ak gaa ya daa siyaare ji Yaa tax ñu daa siyaare ji Sëriñ sa woon ci xarnu bi   Wommat nga naar yeek i wolof Xàllaat nga ngérum tasawuuf Sëriif si yaa tee ñu suruf Jàlle nga léen ci xarnu bi   Roytéefi xutbu yi nga won Kiimaani labdaal yi nga won Kiiraayi lawtaad yi nga won Ak nujabaa-uy xarnu bi   Xutbu yi, yaw lañ daa fegoo Nattu ya góor ña daa tegoo Lasyaax yi yaw lañ daa sagoo Bay laaj hidaayay xarnu bi   Naar yaa ngi am hidaaya tay Tiijaan di laaj hidaaya tay Te masu ñoo weesu bu rëy Yaw la ñu roy ci xarnu bi   Seex Bàmba, yaa di ab newet Sébbi nga tooyal gépp wet Bay nga mu ñor, góob nga ba fat Man ngaa dundal waa xarnu bi   Dundal nu, noo di sa'g njaboot Wodd nu nee nu wàkk boot Te suturaal nu, may nu mbóot Nee léen «amiin» yéen xarnu bi   Yaay fekk waayi njorondaay Nga fal ko, boole kook i gaay Ni doomi Maam Sëynabu Njaay Làmp bi won ci xarnu bi   Muriid yi yaa yor séen ngërëm Sëriñ si yaa yor séen xorom Biñ la gisul ñi'ng ne xerem Fajal nu aajoy xarnu bi   Seex Bàmba yaa di ag nduyoor Sëriñ si ñoo doon njawli-béer Waa ju la nemm falu buur Sa lem gi neex na xarnu bi   «Wa saabixuuna saabixuun» Yàllaay boroom «Kun fa yakuun» Éy waaye gaay ya fi jëkkoon Ñoo yóbb mbóoti xarnu bi   Ña rafle woon wodd na léen Ña rifle woon sedd na léen Ruu ya gëmoon wommat na léen Bañ wommataale xarnu bi   Ña ko bëggoon Seexal na léen Ña ko bañoon suuxal na léen Ña xàddi woon neexal na léen Bañ delsi ànd ak xarnu bi   Seex Bàmba yaay gayndeg ñëloor Ag ndaama sóobutil sa mboor Soo doon u weer di weeru koor Mbaa weeru gàmmuw xarni bi   Fàddal nu ndaama yii di daan Notal nu noon yii di nu daan Jàggil nu bër yii buñ nu daan Te def nu mbër ci xarnu bi   Seex Bàmba yaa matub Sëriñ Yaa xóot i mbir te yaa xarañ Waane wi yaa raw ab marañ Say gaal a jàlle xarnu bi   Soppi nu ay wagook i gaal Ten yab sa marsandiisi haal Te yóbb góori senegaal Def nub masin ci xarnu bi   Seex bàmba yaa matub sëriif Mbàkkeek mbusoobe dootu soof Séen xol ya war na ne gariif Maam Jaara tiim na xarnu bi   Siggil nga waa Mbàkke bawal Mbàkke kajoor yaa léen bewal Penku bawal yaa léen defal Lu tax ñu siiw ci xarnu bi   Mbàkke dimb ak mbàkke xewar Ak mbàkke baari, kër sayar Saañànka bàmbaa léen defar Ba ñuy defar waa xarnu bi   Askanu kër Maam Maharam Yaa tax ba waa ju ñu gërëm Mu ber kërëm am i dërëm Daagul rusoo ci xarnu bi   Daaru Salaam, Daarul Minan Daaru yi fii kulli saman Yaa léen joxon la ñu yoroon Ku weddi seetal xarnu bi   Yaa tax ñu doon i kàppitaal Niroowu ñook i fàkk-taal Am nañu barke am alaal Ñoo gàddu mboolem xarnu bi   Sa daaru yee diy lóppitaan Ku ràgg war na lay dagaan Ku ñëw nga jox garab mu naan Doktoor bi yaa faj xarnu bi   Ràggi xol ak ràggi yaram Yaa koy ragal joxey ngërëm Jarag yi war nañ laa gërëm Ngir yaa wéral séen xarnu bi   Fekkoon nga réew mi def i ndóol Fekkoon nga ñépp def i gool Yaa tax ba nuy niinal i bool Yafal nga mboolem xarnu bi   Fekkoon nga ñii def i lafañ Ñii daanu far ba ne fëlëñ Ñoo ku ñu ñaan jabar mu bañ Ñii mel ni man ci xarnu bi   Yaa dikk jag ya fi dammoon Jénganti mbir ya fi dëngoon Yékkati néeg ya suufe woon Bañ man a ànd ak xarnu bi   Amal nga gaa yu amulon Xamal nga gaa yu xamulon Feeñal nga mbir yi nëbbu won Dekkal nga ruuhi xarnu bi   Sa waay du ñee waayi kaneen Sa waay du xàcc jëm faneen Deesu la xam di gëm keneen Sa diine doyna xarnu bi   Taxoon nga ruu yi dajaloo Te wootewóo, te fitalóo Te watewóo ni kuy faloo Lislaam nga moome xarnu bi   Xàlloon nga ngér mi ba mu weex Ku ci awoon mujj na seex Te masulaa jàdd ak a jeex Ba yóbb mboolem xarnu bi   Wommat nga ruu yi jox boroom Sàmmal nga cër yi séen boroom Seex Bàmba ken du sa moroom Yaa man a jàlle xarnu bi   Dekkal nga julli yi juróom Ba ceddo yaa ngi jàppi wóom Te fetaloo bañ am i góom Yaa wone diiney xarnu bi   Aw nga siraatal mustaxiim Te boolewoo wal ak i doom Ba àgg yaak sa yépp doom Tay ñi ngi wommat xarnu bi   Sunna si yaa ko dekkalaat Tërbiya yaa ko yeesalaat Te alxuraan yaa ko falaat Yaa bindloo won xarnu bi   Fekkon nga ñuy waññ ak a toor Daa takk i ndomboy takk i cuur Yaa samp i daara, fal i wuur Tasaare daaray xarnu bi   Soppi jigéen ñiy muslimaat Ñuy dawu góor ni muhsinaat Rékki takkaayi séen i baat Di muuru dëddu xarnu bi   Yaa tax nu daa sellali jëf Yaa tax nu tekki nun wolof Yaa tax ba nuy way di walif Xamal nga gaa yi xarnu bi   Jirim yi yaa don séen i baay Baayo yi yaa doon séen i yaay Miskiin yi yaa doon séen nijaay Yaay wéeruwaayu xarnu bi   Ku jooy fi yaw nga noppiloo Ku xiif fi yaw nga reggloo Ku mar fi yaw nga màndiloo Màndal nga góoru xarnu bi   Billaahi yaa mat li nga doon Noo seddu teggi cer bu duun Wàccal, damul, laggul te téen Nde wub nga làmbi xarnu bi   Mboolem sahaabatu rasuul Ak bër ya daa tagg rasuul Mel na ni bay nga séen i tool Bayaale tool i xarnu bi   Kahab da daa tagg rasuul Busayri daa tagg rasuul Hassaanu daa tagg rasuul Semmal nga léen ci xarnu bi   Yaa raw ña daa janook rasuul Ngir yaa liggéey ba am wusuul Ba def xaliifatu rasuul Kawe nga mboolem xarnu bi   Yoon wa mu aw ba raw mbindéef Ba def donoy ngën ji mbindéef Maneesu koo xamal mbindéef Jomb na mboolem xarnu bi   Diggante mulkook malakóot Ba sar ca péey i jabaróot Ken masla boole séen i bóot Lut Bàmba bàjjob xarnu bi   Aras la daa giseek boroom Kursiyu lay xamey soloom Diiwaan la daa faley moroom Di folli seef i xarnu bi   Moom la ñu may nuurul jalaal Moom la ñu may nuurul jamaal Mu boole kook sirrul kamaal Leeram ya dar na xarnu bi   Gaa leer, ca lay jañey cibeel Gii leer ca lay ñoddeey ngëneel Kamaal ga lay faleey meteel Seexal na mboolem xarnu bi   Yàlla la daa sukkandikoo Yonnen la daa jottalikoo Jibriil la daa dimbandikoo Ba jot ci mbóot i xarnu bi   Téere ya lay wéttalikoo Durus nga lay moyandikoo Pexe ya noon ya daa jagoo Ba të na nooni xarnu bi   Taalif la daa jëfandikoo Mahfuus la daa gàngandikoo Hikkam la daa sukkandikoo Moo nàndaloon waa xarnu bi   Tawhiid la daa xamali jaam Hikaaya lay xëyee subaam Riwaaya lay gonte ne kaam Du jëw du jànni xarnu bi   Fum toll day tagg rasuul Du war watay dammi rasuul Du werse boŋ ci tarasool Moo gën a wuuteek xarnu bi   Dem jàkk a moo ko tax a nooj Julli na fiy ràkk a ba géej Aj màkka mas na ko ne ngéej Faadiilu aj na xarnu bi   Njool màkka daal lay sigiree Soo ko tudee mu daldi ree Giñ naa ne daawu ñu soree Jikkoom ya waar na xarnu bi   Fab na ca xayru lanbiyaa Jikko yu raw yuy lawliyaa Moo raw xiyaaru lasfiyaa Déndam amul ci xarnu bi   Dëddoom gu mat ga mu jagoo Ak xam gu mat ga mu jagoo Ak muñ gu rëy ga mu sagoo Mus la tawat ci xarnu bi   Nattoom yu rëy yam daa tegoo Te teewu koo ànd ak sagoo Te amna bóot yu mu fegoo Te du ko feg ci xarnu bi   Dunyaa da koo wanon gannaaw Masula faale yamu laaw Jublu ci Yàlla ne njanaaw Wakkiirlu dëddu xarnu bi   Bëggul galan bëggul medaay Bëggul lu ab tubaab di jaay Jaayante na ak Yàlla sa waay Gañe na mboolem xarnu bi   Bëggul fas ak nag ak galeem Bëggul bay ak xar ak i doom Bëggul a am sàqi njuróom Du jaay du jandal xarnu bi   Bëggu la am junni yu roŋ Bëggu la dox di yor i boŋ Moo mas a dox ba dem gaboŋ Dellu si fii ci xarnu bi   Dërëm du yàq ab deram Wurus du tax mu ras bëtëm Nawul dërëm xeebul përëm Moo gën a wuuteek xarnu bi   Dërëm xàmmeewu kook xandeer Diinaar xàmee wu kook ganaar Kuy waaru bàmba doyna waar Cey Yàlla ! bàjjob xarnu bi   Mbindéef yi yépp a yam fi moom Alal yi yépp a yam fi moom Bëggul bañul xeebul du yéem Mooy génn góor ci xarnu bi   Bawal-bawal akub ajoor Sàmm ak i baadoolook i buur Ku laaj mu jox la lay sa muur Di nég li des ci xarnu bi   Mbàkke gënul fi moom guyaar Kon ummi mbàkkeek taar bi kaar Kon du ko may sëriñ guyaar Xamul ku bon ci xarnu bi   Tabax, gënul fi moomi baar Àngaar, gënul fi moom sabaar Baari, gënul fi moom pataar Kon du fa jug ci xarnu bi   Wolof, gënul fi moomi naar Gànnaar, gënul fi moom mbayaar Kon taaxi jurbel du fa jaar Ba def jumaa ci xarnu bi   Wata, gënul fi moom saxaar Mbaanig gënul fi moom daqaar Rusul a yalwaan ak a xaar Ba Yàlla jox ko xarnu bi   Màggat, gënul fi moom sixaar Ndaw it, gënul fi moom kibaar Njàccaar, gënul gumba gu taar Gu jox tumam ba xarnu bi   Bàmbaay boroom «kun, fayakuun»! Moo donn Ahmadul Amiin Moo tax amul xejj ak i séen Mooy yërmandey waa xarnu bi   Baatin la daa fab di nu jóor Du mere nit, ba di ko dóor Mboolem jigéenam ak u góor Defar na léen ci xarnu bi   Tarbiya, lay yarey goneem Tarxiya, mag ña won fa moom Tasfiya, bër yu deefi yéem Bañ man a ànd ak xarnu bi   Diraaya, lay xamal goneem Inaaya, moodi ay jikkoom Wilaaya, lay defal boroom Cofeel gu am ci xarnu bi   Cofeel gi, moo ma ko xamal Xam-xam bi, raw na sama xel Leeram gi, fees na sama xol Baawaan ci gaa yi xarnu bi   Moo tax ba dóotu ma selaw Cofeel gi, tee na maa nelaw Maa nguy wëréelu, ni gelaw Dóotu ma toog ci xarnu bi   Leeram gi, daal may tex-texaan Saa xol di dem, ba poroxaan May naan ba màndi, coroxaan Di buusu gaa yi xarnu bi   Seex Bàmba, yaa di sun Imaam Yaw la nu teg fa sun amaam Yaw la nu doyloo, ba fa saam Rammu nu, nook waa xarnu bi   Sëriñ si woon dañoo téxem Ñoo way ne ñeex, ba xerem Seex Bàmba, moo safon xorom Safaale gaa yi xarnu bi   Ku leen faboon, teg ci balaas Jël Bàmba, teg ca bee balaas Konte, mu wat séen i palaas Mbàkke! du maasam xarnu bi   Xawsu ya, mooy séen Yilimaan Moo sàmmuwaanteek Alxuraan Adiisi Yonnen, ba rañaan Moo ko xamal waa xarnu bi   Moo am "fasaahatu lisaan" Laaya yi, moo xam seen cosaan Moo xam, la wàcce asamaan Jëmsi ci suusi xarnu bi   Moo am "mahaarijul huruuf" Làmmeñu yaaram lañ ko roof Mooy waykatub gën ji mbindéef Maay waykatam ci xarnu bi   Mooy "Muhjisaati adnaan" Yuñ wàcce aaxirus samaan Di rammu xeet wu jëm jinaan Tuubaa li ahli xarnu bi   Tuubaa, ñehal na kuy muriid Waylun, ñehal na kuy mariid Yal na nu Bàmba def muriid Neeleen "amiin" yéen xarnu bi   Jox naa ko fàww sama xol Saabub ngënéel a may setal Térub mbalaan i sama xol Fóotal nu gàkki xarnu bi   Bàmba, da ngay boroom i may Te nun, nu def woroom i moy Moo tax nu sax ci di la way Ndaxte, nga jéggal xarnu bi   Wayu nu ngir bëgg iy dërërm Mbàkke, danuy sàkku ngërëm Ca bis ba Yàlla di yërëm Xeet wi ne woon ci xarnu bi   Yaw mi laggeeyal sa boroom Ba am ngërëm "xayrul Xadiim" Wàllil nu yaw ci say juróom "Yawma yaquumu" xarnu bi   Tàbbal nu "jannatul nahiim" Ten dëkk fa ak sa yépp doom Wuntu ya, yaa yor seen i doom Tijjil dugal waa xarnu bi   Ridwaan tijjil na la, nga wéy Jox na la njénd yu la doy Waa ju la soob mu daal di wéy Yaa ame caabiy xarnu bi   Nopplujil ca «hilliyiin» Yàlla gërëm nala ak Lamiin Yonen gërëm na la ak ñeneen Ak xulafaa-uy xarnu bi   Ak Mursaliina ak Lanbiyaa Ak taabihiina ak lawliyaa Jinne ya ak Malaayika ya Gërëm nañook waa xarnu bi   Yural sa poŋ, te dem fanaan Diggante kawsara ak jinaan Nottil te lekk nag, te naan Jaajëf! defar nga xarnu bi   {Alhamdulillaahi na ngéen; Di sant rabbal haalamiin Doom a di baay kii du kaneen Man naa defar waa xarnu bi}   Yaw mi laggéeyal Mustafaa Bul fàtte, Amdi Mustafaa Ak doomi baayi Mustafaa Ñoo ame bóot i xarnu bi   Mat na xaliifatul xadiim Fees na plaas ba mat na doom Te amna xam-xam, ame koom Man naa musal waa xarnu bi   Noppeek, goreek, tàllal ndijoor La moome saalum ak kajoor Ku laaj, mu jox la lay sa muur Te musla gàntul xarnu bi   Taafeeri Njool Aaminata Yaa donn njool aaminata Tuubaa di sun madiinata Yaay weer wi tiim waa xarnu bi   Yaa neex a way, te neex a taas Ngir xarnu bii, amoo fi maas Li dale fii, ba weesu faas Yaw lañu jébbal xarnu bi   Raayaw ngënéel wi yaako yor Yaa teggi tuur ba, daw ba sar Ngir naaru góor ak fasu par Rawantewuñ ci xarnu bi   Mboolem sixaarun wa kibaar Yaa tax ñu tàbbi ci'g saxaar Ba wàcc Tuubaa ngën ji gaar Noppal nga léen ci xarnu bi   Robino yaangiy walangaan Nuy naani kawsara ak jinaan Dóotu nu tàppaatuy sayaan Jaajëf! defar nga xarnu bi   Jumaa ji yaa ko taxawal Yaa tee mu naaxsaay niw yorol Naalam wi yal nang ko matal "Aamiina" war na xarnu bi   Yaw la sulaymaan xamalon Karyeer ba, doj ya ca deson Jumaa ja bayti tabaxoon Moom ngay defal waa xarnu bi   Daawuda Bàmba lay misaal "Baytil Muxaddasi" la naal Wuyji boroomam ba kamaal Taaw ba defal ko xarnu bi   Ndommoy ngënéel ya won ca maam Yay sëtu kokki aki ndaam Nga boole kook ngënée li daam Ràngoo, amoo ci xarnu bi   Murit yi jox nala'y Idaay Tubaab ya jox la ay midaay Sultaan nga boole kook wilaay Yaa man a tàggat xarnu bi   Yàlla na ngay muuram muriit Te Yàlla booy, muuram mëriit Bihaqi xaadirin muriit Ndax Yàlla naatal xarnu bi   "Allaahu sul fadlil asiim" Kum jox ngënéel deefi la yéem Faadilu mooy "fadlu hamiim" Turam wi, doyna xarnu bi   Mooy doomi "shamsun wa xamar" Mbàkkeek, mbusóobe duñ ko jar Moo nàmp yaari meeni ngor Mooy Bàmba tay ci xarnu bi   Saddiiti baayam lay royaat Leerug cosaan ga day royaat Nday jaa di xayru muhsinaat Moo donn mbóoti xarnu bi   Mooy noobalub lislaam fi nun Mboolem shariif yi moo ci gën Donoy usaynu wal hasan Maay xaadamam ci xarnu bi   Ma wax la lëf, ci ay jikkoom Lewet, woyof, ànd ak sagoom Niru na baay ba, mat na doom Ëmb na kersag xarnu bi   Dem na ba màkkam jullikaay Haj na, siyaare ngën ji baay Te ëndiwul alal di jaay Nawleem amul ci xarnu bi   Taalif i baayam ay wayam Moo donn duusi xam-xamam Moo naan ci géejug hikkamam Sirroom ba, doyna xarnu bi   Yàlla na am lamuy mébét Ci nun, nu am li nuy mébét Ci moom, te yal nan am i sët Yu gën a gëm waa xarnu bi   Nan tagg ahmadul amiin Moom la ñu may sirrul masuun Xarbaax la feese, ba ne guun Baay baa ko lëm ci xarnu bi   Baatin ba, jaaxal naw kajoor Moo tax ñu lëm ko jame biir Soo ko gisee ma ngay bangéer Ni kuuy lu mat ci xarnu bi   Faj aajo, moo ci gën a gaaw Lum wax boroomam mu ne waaw Day fal di folli ci lu gaaw Mat naa ragal ci xarnu bi   Day way te jàngulon haraf Te màndaxaam du ca suruf Moo man Araab te man Wolof Jommal na mboolem xarnu bi   Fab na ca baayam, yan yu diis Te nduruwul boroomu tiis Kuy rooti, moodi dex gu fees Moo man a màndal xarnu bi   Sañ-sañ ba, làndi  na ci moom Jagle ga jiitu nab juddoom Mbër mu ko sóoru daal di luum Mbiram xajul ci xarnu bi   Rijaal ya ,xam nañ darajaam Bu nee jalañ, ñuy saf i jaam Nërëm-nërëm, di safi baam Raamal ko war na xarnu bi   Yal nañ ko may mbóoti lamiin Fegal ko ayu bépp noon Ku dégg ñaan, na ne amiin Ndax Yàlla naatal xarnu bi   Mbég maa ngi teeru leen basiir Donoy basiiran wa nasiir Ku teeru naan, lekk ba suur Doo ñàkk lëf ci xarnu bi   Moo am jalaal te am jamaal Te xar kanam ga leer kamaal Tem bari xam-xam am alaal "Buurika fiika" xarnu bi   Taar ba ca yuusufal kariim Ba buur ba fal ko def ko doom Jigéen ja far tàngook sagoom Manga ak basiirum xarnu bi   Ca ag rawam, la daal di raw Fóore ya daa fireek a raw Masu la jaar ci yëfi ndaw Masu la faale xarnu bi   Sóobu na ngérum tasawuuf Ku ko rawoon, nee na la wif Moo raw ña xàllon moom a lef Sakkaa ñi teewe xarnu bi   Hilmud Diraaya la jagoo Mbirum hinaaya la lëkkoo Nuurul wilaaya la sagoo Dendam amul ci xarnu bi   Durus ci téerey alxuraan Mbaa muy julleek a jàngi ñaan Yooyu la baaxoo, te ku ñaan Mu may la lëf ci xarnu bi   Yal na fi sax, ba dégg maam Te tol ni maam Ahmadu daam Te donn mbóot ya won ca daam Ndax Yàlla naatal xarnu bi   Allaahu moodi jenn waay Mooy jàpp doom, def ko ni baay Ñu bokk benn ub taxawaay Abdoo, di Bàmbam xarnu bi   Booko gisee muy sammandaay Seex Bàmba, ñoo niroob jataay Niroo yaram, niroo sewaay Niroo deret ci xarnu bi   Niroo doxiin, niroo waxiin Niroo jëmm ak melook defiin Buy ree nga waat ne du keneen Bàmbaa ñëwaat ci xarnu bi   Moodi wallax-njaanu jinaan Bu léen ko xool bët i kañaan Kañaan du tee béjjan a daan Baayam a leeral xarnu bi   Moo donn tab, ga woon ca moom Moo donnn njàmbaar ga ca moom Séen baay a séddaley jikkoom Sédde ko lii ci xarnu bi  Baatin ba, raw na saahiram Day gaaw a soppi ay mbiram Mbir ma ca baayamay mbiram Moo yor jaliili xarnu bi    Yal nañ ko dolli ay muriid Te yal na raw pexem mëriid Te yal na mujj di'b fëriid Ba tol ni gaayi xarnu bi   Nan ñaan ci Yàlla miy Samad Mu may Sëriñ Abdu Samad Te may Sëriñ Abdu Lahad Lu doy a doy waa xarnu bi   Ci bóoti "xul huwal fadhliin" Sëriñ bu mag bi gën ci yéen Yàlla bu séeni barke neen Ndax Yàlla naatal xarnu bi   Te yokk Abdul Qaadiri Fii baatinin wa saahiri Bijaahi baayu taahiri Bam tol ni Jiilim xarnu bi   Te yal na Ibraahima moom Def ab xariit fa sun boroom Ba jot ca bóot i turandóom Ndax Yàlla naatal xarnu bi   Mboolem ñi dooni saalihiin Ci sowwu jant, mbaa feneen Yàlla na saalihu di séen Jant bu tiim waa xarnu bi   Dundug Sohaybu ga ak, alaal Ju bari ja ak, jam darajaal Yal na ko Seex Bàmba misaal Ci sun Suhaybum xarnu bi   Te maynu barke ak ridaa Te sol ngërëm ci murtadaa Ba ku ko soob mu def xadaa Haajaatihii, ci xarnubi   Te boole luy taaw ak i caat Góor ak jigéen, ci benn baat Ndax Yàlla sun xarnu bi naat «Aamiina» war na xarnu bi   Mboolem lu Sayxu Bàmba am Yal nañu gën te yokku ngëm Kon, lee nu bokk ame ndam Te am ngërëm ci xarnu bi   Muusaa ka miy séen werekaan Moo léen di way, di léen dagaan Tey sant, tey tagg ak a ñaan Ndax yàlla naatal xarnu bi   Waykat yi buñ yaboo ni xiim Maa war di xaadimul xadiim Damay muriid, di jaam, di doom Te gën a bon ci xarnu bi   Ngir Abdu Mbàkkem soxna Mbay Ak Maaharam mi ñépp ŋoy Mooy baayi-yaayi sama nday Maa dikke nii ci xarnu bi   Saynabu Mbàkkem Absa njaay Ak Maaharam miy ngën ji baay Mooy yaayi-baayi sama yaay Maa dambe yii ci xarnu bi   Man léebu naa leen, kàll leen Way naa wolof, ba làkk leen Way naa araab, ngir bëgg ngéen Xam Bàmba, yéen waa xarnu bi   Way naa ko Sëhru ramadaan Mi Yàlla wàcce Alxuraan Ngir bëgg lépp lu ma ñaan Yàlla defal ko xarnu bi   Jullil ci ngën ji Addnaan Muusaa, te ñaan ko ba nu naan Géwal bu jaaxlee war a ñaan Ndax Yàlla naatal xarnu bi  Aamiin ! Allaahumma salli halaa sayyidinaa Muhammadin wa aalihii wa sahbihii wa xayra xadiimihii wa sallama tasliiman, Subhaana rabbika rabbil hissati hammaa yasifuun wa salaamun halal mursaliin Wal hamdu lillaahi rabbil aalamiin Ayaa Sóodaani jógleen déglu Muusaa Mu tagg fi Mustafaa ma ñu tudde Yaasin Gëjóon naa way ngireek ñiy sàcc i taalif Ta seen baay sax ferul baa siin fa Yaasin  Subuuxun waay ! Xuduusun, réewi Sóodaan Gumbay xélleer yi sax di palamtu Yaasin  Ngëlamtee bon nde kon jaahil du taalif Ni xélleer warta yab njàccaar fa Yaasin  Walaay ndaamaa ngi sóoru njalóor gu dangaŋ Xanaa dafa repp am dafa réere Yaasin     Ku tëkkale Bàmba ak sëriñam dafay nar Nde géej ga fa Ndar jisee su ko Mbar fa Yaasin  Pajug aajoog muriid yuy daw araamul Ku man na ko def sibeesu ko wóor na Yaasin  Ku xam bay way nga far way gën ji Yónnen Ndegam xam-xam ba leer na ba sar ca Yaasin  Sëriñ Tuubaa ni man sa ma géer gi may way Du déglu géwal bu xol ba tilim fa Yaasin  Sëriñ Tuubaa ne kuy taalif nga taalif Ca sahaaba ya mbaa ca waliyyu yaak ca Yaasin     Ku way te wayoo ci Yónnen mbaa ci waayam Araf ya nga way dangeen ko layoo fa Yaasin  Te Yónnen daf ni waa ju ma tagg aw way Ne warlul naa la àjjana fàww Yaasin  Li lee tax man ma dib géwalam ci baatin Di way seex Bàmba mbër mi fi wuutu Yaasin  Boroom taar boobu moo ma jaral di taalif Di tuuru di tuuru ngir la mu donn Yaasin  Solaat naab robb woo kaalaa ni Laamin Layal naa Bàmba maa ngi layoo ci Yaasin     Ku lay jaay taar na sam xel dem ci Yónnen Ka taaru ba Yàlla yónni ko saaru Yaasin  Ku lay jaay taar na sam xel dem ci Taahaa Wa Taahiru ak Mutaharu ñoo di Yaasin  Ku lay jaay taar na sam xel dem ci Maahin Ka far bàkkaar ya kookale moo di Yaasin  Ku lay jaay taar na sam xel dem ci Haadii Ka gindi sa maam ya réeroon wan la Yaasin  Ku lay jaay taar na sam xel dem ci Nuurun Siraaju-l-Laahi làmpub gaas ba Yaasin     Ku lay jaay taar na sam xel dem ci Muxtaar Ka Yàlla ni Mustafaa ma ñu tann i Yaasin  Ku lay jaay taar na sam xel dem ci Yaasin Imaamu mursaliin ki lee di Yaasin  Muhammad mooy turam wa ñu sant i baayam Wa Ahmadu mbaa te Haamidu mbaa te Yaasin  Te Ahmadu moo di rahmatunaa ci baatin Te Haamidu moo di nihmatunaa fa Yaasin  Turam ya mu am da ñoo làmboo ci mahnaa Limub xeetam wi ciy xéewal fa Yaasin     Turam yi le mat na ñaari téeméer wa ihdaa Yëral ma Dalaa ilul Xayraati Yaasin  Bariy tur daa na tektale mbër ci mahnaa Te mii mbër kenn tëggaaliwu koo ti Yaasin  Te nag jinneek malaakaag ñépp a raamoon Ci Yawma Alastu jébblu naa ko Yaasin  Juddóom ba rafet na koo kay gën ji Xaashim Amul ci araab xurayshin xam na Yaasin  Di yaaram doomi yaaram doomi yaaram Sëtub Màkkaag Madiina du maasu Yaasin     Nde maamam yaag i doom ya sëtu xurayshin Ca taarab taar ba lañ taaroo ni Yaasin  Su ngeen dégloo ma lim tay maam i Yaasin Te wax leen taar ba kenn du fi mel ni Yaasin  Muhammadu yaari Abdullaahi haashim Wa Abdu Manaaf a doon limiyeer fa Yaasin  Da daa labbayka naa labbayka jahran Ca ndigal maam ja ëskay mooma Yaasin  Xusayun ak Kilaabun yaari maamam Wa Murrata seen i taar a nga mel ni Yaasin     Wa Kahbun ak Luwayyun teg ca Xaalib Ña ngay taaroo ca taarub taar i Yaasin  Wa Fihrun teg ca Maalig teg ca Nadrun Ña ngay saf i jànt ngir ceeñeer i Yaasin  Kinaanata ak Xusaymata yaari maamam Ñi lee diy weer ya daa werloo fa Yaasin  Wa Mudrikatun wa Ilyaasun wa Madrun Ci seeni kanam la leer ga newoon di Yaasin  Nisaarun teg ca Mahdin góor gu sempal Limal Adnaan fii la ñu yam fa Yaasin     Ñi lee yor càllalag limiyeeri baatin Ya jàpp ca leeri Yónnen moo di Yaasin  Cërub taaram ba moo leen sóor ba duñ moy Banoo haashim shariif la ñu ngir ga Yaasin  Ma wax leen tay ni Yaasin mel ci saahir Ba tudd fi gën ji mbindeef tudd Yaasin  Sangub Yónen yi mooy Yaasin ci baatin Cangam ga ca moom mbindeef du ko xam fa Yaasin  Wa innaka lahalaa xuluqin haiimin La Yàlla waxoon fa suuratu Nuun ca Yaasin    Walam taraqatu haynii misla Yaasin Bi xalqin aw bi xulqin kenn du Yaasin  Jikkóom da fa yéemu, bind ba raw na am xel Kamaalan aw jamaalan kenn du Yaasin  Laxad faaxa-l xalaaiqa nihma xalqan Wa xulqan Mustafaa ma ñu tudde Yaasin  Mbindam baa sell, cër yaa jot mu sempal Boroom ba ko móol du cuune te kaare Yaasin  Tëggam ba ko móol kuloor ko sëlam ko moo aay Tabaaraka fiihi kenn du fi mel ni Yaasin     Guddul ba ni séll waa ju ko séen ne céy kaa Deful ab duuñ ba tax nga ne cam fa Yaasin  Rëyul ni fëtëx ni gaa ñiy dox di fàngat Di fàng ba mel ni mbaami tugal fa Yaasin  Wowul ba ni koŋŋ te yaramam du laal weñ Sewul ba ni lambax ak a jub ne Yaasin  Di saf kumba liiti sew ba ni ruuj ta sooful Ñanant u xasab du mooy taxawaayu Yaasin  Ku lëngoog moom mu sut la ca kaw nga dib duuñ Ku topp ci moom mu raw la nga des fa Yaasin     Doxiin wa ñu def ci ramatu lay sukootoo Ta tempom ba la daa daagoo fa Yaasin  Loxoom yu salab yu sell ya Yàlla fuddan Te waaraam yay niroog sooroor u Yaasin  Weham ya ni weer mel ni butoñ yu ñuy tëj Tajoor ba ko poose moo man a ñaw fa Yaasin  Te Yónnen dóoxuloon waŋulwóon te sëggul Farul xajagun mel ni ku noonu Yaasin  Wetam da fa jànde biiram sew mu xeereer Lasul noojul lexam ya ni làcc fa Yaasin     Diggam la ni xiit ndiggal tama lañ ko móolal Te doq ga daf ni yoll ni bar fa Yaasin  Te xar kanamam ga day saf weeru badrin Jëham ba wëndeelu far di melax fa Yaasin  Bakkan ba ne fonn mel ni nataal ba Ndar wër Tuñam ya di saf batoŋ yu ñu ferme Yaasin  Du tafli fi suuf du ñandu du génne aw ban Te lum mas a génne suuf ni tërax fa Yaasin  Ñaqam waa dàq sikki te dàq anbar Te raw gaa foori bun bun jaa nga Yaasin     Loram yaa dàq suukar dàq ag lem Te neexe ni dax te weexe ni soow fa Yaasin  Gëñam ya di saf kayit gii ma yor di melxet Wàllaay gàcceel na perkaal bee Yaasin  Bu masaa ne kang di ree nga ni koŋŋ tey say Su muuñaa muy melax di melax fa Yaasin  Ba sàkkalu Yàlla way samandaay palanteer Te mel nig yuur ju taw ci galaas fa Yaasin  Njamal Yàllaam la andak jaamu Yàllaam La Yaasin judduhaale du maasi Yaasin     Kawar ga ni laas ni sooy ba ma jis fa Bànjul Di mel meli njañ la mel ni wurus fa Yaasin  Te faasam yaa nga mel ni wurus wu déewul Di lér léri tey battarñiku kaari Yaasin  Lexam yu rattax yu mel ni ki feer yu ñuy diw Te yéen ya ni lipp mel ni ki yoosa Yaasin  Gëtam yaa ngay wëndeelu ilaa jixaatin Ba mel ni ki móol dolaari wurus fa Yaasin  Bëtam ba di dàq per ya di saf nenab baa Te moo gën a jis boroom limiyeer fa Yaasin     Di xool kanamam te gët ya di jis ginnaawam Amul takkndeer nde taar bay leer fa Yaasin  Su gët ya di gam-gameek a nelaw ci saahir Xolam ba di xoole kenn du fi mel ni Yaasin  Ca tusngali àjjanaam la ko Yàlla tusngal Sëlam ko ca salsabiilan naa ko Yaasin  Te kersa ga daa na tax suy xool di lamsal Da daa wax ndànk tay dox ndànk Yaasin  Barul te dërul nosul dotomul te taqul Ta leebul làmmiñam da fa wér ni Yaasin     Cëram yaa jot te mbaggam yaa ganaawam Ñu tempe ca xaatimab Yónen fa Yaasin  Malaaka ya xar dënn ba yeti yoonam Raxas ko mu set ñu duy koy leer fa Yaasin  La nekk ci Jaal jaral na ma dem Madiina Wa Màkkata Marwata ak i Safaa fa Yaasin  Ku dem ba këram mu soppi la soppi saw tur Ñu naa la al haaji ngay ku ñu baal fa Yaasin  Ka neexon tay ma am àngaari xaalis Nde kon mani meŋŋ dem ba siyaare Yaasin     Di gont a ka xëy di gont a ka xëy ba faf dee Di dox ciy doj di xuus cim ndox ba Yaasin  Di rombiy gar di nootiy ñas ba Jidda Di tànk di dox ba bufta ba wal fa Yaasin  Wallaay mile Jaal jaral na ma war fafalnaaw Woroom awiyoŋ ya sànni ma bomb Yaasin  Ma nuur ciy niir tawat ca di tawte ay at Li nuuril Mustafaa ma ñu tudde Yaasin  Ma tàbbi ci suuf ba taxta saree ni Yuunus Ngireek li ma xam ca moomale Jaal di Yaasin     Li nekk Jaal jaral na ma tay ma jaaloo Di jaalook Jaal ba jeelu ci moom fa Yaasin  Kilee jar a way kilee jar a nax di neexal Di jox libidoor ba deesu la dóor fa Yaasin  Kilee jar a woo di jox piticeen ba duuseen Ba deesula ceen ba kenn di la seen fa Yaasin  Kilee ma jaral jihaari bakkan ba am kun Ba wax ju ma wax di kun fayakuunu Yaasin  Kilee ma jaral jihaari fetal yu naa tëf Ba raw Itileer ngireek wuti leer fa Yaasin     Kilee ma jaral ma faf àngaase ay at Ba angale xar ma nib angaay fa Yaasin  Kilee ma jaral faseek Salmaa wa Laylaa Wa Hindun ndax ma denc fa am ca Yaasin  Ayaa Jaal Bombe, way na nu séy ta bomboo Ma laal sa yaram wi ndax nga yëram ma Yaasin  Ayaa Jaal Bombe way sa bakkan gi muuñal Te wan ma sa xar kanam te ree ma Yaasin  Da maa sob waaye jomb nga sax samay kem Te waa ja xamul xamal ni xamul fa Yaasin     Ma jóg nu fasante wóllare féek ba may dee Na ngeen ma ko seede maa ngi ci Jaal fa Yaasin  Te Njàmme du waa ja naa fase naa la gontal Ñëwal mbaa ma baxda sawji la léegi Yaasin  Te maa ngi ci yaw ba bañ may jaale yaw Jaal Te soo ma jëlut kaneen du ma jël fa Yaasin  Ma dellu fi wax xibaar ya ma xam ci Yaasin Maneefu la lim ngëneel ya ma jis fa Yaasin  Wallaay sama bët jisul sama nopp déggul Te xel mi dajul ku mel ni ki Jaal fa Yaasin     Amul ca malaaka sakkaa nit wa jinnin Te baahima ak njanaaw du ñu mel ni Yaasin  Te laaj naa Mulku laaj  Malakuutu turran Ba laaj baxrul muxiiti ku mel ni Yaasin  Ñu naa ma amul ca gaa ya wéyóon ca baawon Te ñiy bëgg a ñëw amul ci ku mel ni Yaasin  Ma laaj ko fa ardu shimshimatin ña dul dee Ñu naa ma amul fii kenn ku fi mel ni Yaasin  Fullaam jaak faaydaam ja ma xam ci Yaasin Jiseefu ko woon ca Aadama maami Yaasin     Fitam waa ma xam du jàq du rët du saalit Ku weddi nga laaj ko Jibriil xam na Yaasin  Ngoram gaak maandoom gaak bari bayre am jom Yaroom gaak taar ba ñoo booloo fa Yaasin  Xelam maag xay ga sempale gaak na muy def Salañ-salañam jaag wajtaay wa Yaasin  Ku jooytu fi moom mu far rangooñ muy ree Ku rafle mu wodd faj say aajo Yaasin  Te moo man u gan ganam du tawat du jàmbat Ku teew mu teral, ku woote mu sédd Yaasin     Ku xaar mu xaral la xarbaax jox la say dab Ku fuuyu ni guus di séddale mel ni Yaasin   Ku wopp mu faj, ku faatu mu yóbb Tuubaa Musal ko ci naari ramm ñoñam fa Yaasin  Fa Tuubaa summa Tuubaa summa Tuubaa Ñehal na ku sopp Bàmba te sopp Yaasin  Fa waylun summa waylun summa waylun Ñehal na ku noonu Bàmba te noonu Yaasin  Su doon ab kursu man teg naa ci Yaasin Përëmiyeer baa ngi maa nome Jaal Yaasin    Su defoon làmb yaw Jaal Yaasin yaa di saa mbër Dabal dóor gaa ya bañ Seex Bàmba Yaasin  Su doon wote maa la jox sama karti xol bii Nde yaw say kàndidaa ne na wiiw fa Yaasin  Te songal mbër ya jàggil daane joggil Ñi fay kontar Sëriñ Tuubaa fa Yaasin  Su ngeen dégloo ma wax leen tey ci Yaasin Lu ngeen xamuloon xam-xam yi yées na Yaasin  Térub taaram ba jaamu na taar ba ay at Sirrub leeram ga jaamu na buur ba Yaasin     Waxoon naa leen ko dem leen seeti mawlid Jamaalan min jamaalin leeri Yaasin  Nit ak jinneeg malaakaag ñépp a daa daw Di wër leeram ga ay ati-at fa Yaasin  Nit ak jinneeg malaakaag ñépp a xooloon Di taasu ca leer ga woon ca asal ca Yaasin  Kerog la ñu jàpp morso ca taar ba xàllar Tasaare ko tuur ko seddalé gaa yi Yaasin  Térub taaram ba lañ tuur uurulayni Ba tax du ñu faatu ngir taar bee fa Yaasin     Te joŋoma yoo ya ñoo di woroom i tiitër Ña ngay taaru ca àjjana daaru Yaasin  Te benn kawar ci ñoom bu rotoon ci dunyaa Nga janoog leeri péeyi Aras ni Yaasin  Térub taarub jigéen ña di uurul aynin La joŋoma yii di taaroo wóor na Yaasin  Ci leerag Jaal la Aadama leere nuuran Ba tax ibliisu noonu ko noonu Yaasin  Ma wax la na taar ba séddalikoo ca baawaan Ba tér ba royaat ca Aadama maami Yaasin     Sirub taaram la Aadama maam ja làmboo Ba Yàlla ni usjuduu ngir leeri Yaasin  Térub taaram la àjjana sax di taaroo Di taaroo làmbi kaasam bir na Yaasin  Térub taaram la Ibrahiima naanoon Diwoo ko ba gaa yi Namroos naa ko Yaasin  Sirub Jaal Bombee fay sawaraam wa bardaa Ba dolli ca faf salaaman ker ga Yaasin  Térub taaram mellax na ca gaali Nóohin Ca Bismil laahi mujreehaa ni Yaasin     Labal noonam ya ak doom jam ni irkab Ku bañ Seex Bàmba doo war gaali Yaasin  Térub Taaram la Muusaa Njàmmee sàngoo Ba muy dem Tuuri Siinaa jis na Yaasin  Sirub taaram la xotti ci baxru xalsuum Labal Firawna tas xaaruuna Yaasin  Térub taaram ca teex ba la Yàlla réexon Ca kaw Ayyuuba ràgg ga wér fa Yaasin  Sirub taaram ba delloo taar boroomam Ba nihmal Abdu feeñu ko ngir ga Yaasin     Térub taaram ca teex ba la tibb ratax Mu dal Daawuuda baay i Sulley fa Yaasin  Mu fab sirroom ba fent ca weñ gu ñuulam Ba faf di xaliifatan ngir leeri Yaasin  Térub taaram ca teex ba la jox Sulleymaan Mu def kob jaaro ñaan mulkan fa Yaasin  Ci barkeb Jaal la jinne ya ak njanaaw yii Di toppe Sulley mu war ci ngelaw ni Yaasin  Térub taaram la maam Yànqooba tuufóo Ba gët yi ne bàq daa na palamtu Yaasin     Térub taaram la Yuusufa doom ja sëlmoo Fa Jawharu Xusnihii mooy taaru Yaasin  Sirub taaram ba moo lëjaloon saliixaa Ba muy poñe Yuusu ngir njaaloo fa Yaasin  Térub taaram la Ismaaiila taaroo Ba fawxa na doom i Taara ya ngir ga Yaasin  Sirub taaram ba wéll na maau Zam-zam Keroog ba fa Isma juddóo ngir ga Yaasin  Térub taaram la roof Isxaaqa mbokkam Ba Israaiila far xeeb maami Yaasin     Térub saahir sa lañ fab ndox ma tuur leen Mu rëyloo leen ba far na ñu noonu Yaasin  Térub taaram ca teex ba la sànni Yuunus Ca Batni-Xuuti muy sàbbaale Yaasin  Ci barkeb Jaal la daa waxi Laa Ilaaha Ci biir jënam wa illaa Anta Yaasin  Térab taaram la jox Idriisa waayam Ba moo jëkk a bind jëkk a durus fa Yaasin  Ci barkeb Jaal la dëkk ba nax Boroomam Ba dem Firdawsi faf ne fa kuus fa Yaasin     Térub taaram la jox Luutan mu ràngoo Ba wëlbati suuf si Kanxaanan fa Yaasin  Ba Aaliyaxaa di saafilaxaa ña ngay sér Mu taw ay doj ci seen kaw ngir ga Yaasin  Térab taaram ca teex ba la sotti iisaa Mu wéy asamaaw rafaxnaahu ni Yaasin  Wa maa qataluu wa maa salabuu wa laakin La Yàlla waxoon ca iisaa ngir ga Yaasin  Sirub taaram la Saalihu dóor ci aw doj Gëleem ne ca téll génn di ŋaax fa Yaasin     Xuddaar a ko ray fa dam-dama neel aleyhim Musiiba du yem ci bopp boroom fa Yaasin  Sirub taaram la Huudun jàppe aadan Alag gaayam ya folli xéram ya Yaasin  Ci barke Jaal la Ilyaasaa maasam Wa suu Kiflin limal Yasaxun fa Yaasin  Ba Aaruuna ak  i Luqmaana ak i dendam La ñuy taaloo ba tàkkale wóor na Yaasin  Muneesul lim li mii Jaal Bombe taalal Taxawlul Njàmme ! Xatmul way wi Yaasin     Jamiihu-Rusli wa kurama jamiihan Ña ngay taaloo ca leerug taali Yaasin  Wa nuuru-shamsi aw xamarin wa najmi Ña ngay taaloo ca taarab leeri Yaasin  Te Saxaaba ya ak waliyyu ya mbaa te xawsoom Wa xutbu-samaan ya ñoo di siboori Yaasin  Te Maaliku ak Xaniifatu mbaa te Anbal Wa Sahaafihu seen i ngiir a di leer fa Yaasin  Te ngir ya ca des xaroon na ko ñetti téemeer Tegal sittiina dolli ca yett Yaasin     Woroom ngiir yaag ña topp ci baatin Ku tàqle yaa ngi tebbi ci taali Yaasin  Te Yaasin nee xuusul ngiir ya turran Waroo diiŋat ku jëm si ci man ni Yaasin Bu leen diiŋat ku ngeen jis donte xaj ba Ndegam da na baw ci ruuram tooli Yaasin  Lilee tax man ma faf def Tayba Tuubaa Te Mbàkke di Màkka Bàmbaay moom a Yaasin  Jumaa jile faf di joojële moo ma noppal Sëriñ Tuubaay xaliifa ba donn Yaasin  Siyaarejileen siyaarejileen fa Tuubaa Ku Yaasin raw na jàpp ci waayi Yaasin    Sirub taaram ba sar na ba jàll Taayif Muhammadu doomi Aaminatan ni Yaasin  Maneefu la wax lu lamb ci moom ci baatin Xaliifa bu mat xaliifatu wóor na Yaasin  Wa sallallaahu maha aalin wa sahbin Aleyhi ma faf taxawlu te sopp Yaasin  Àllaahumma salli alaa Sayyidinaa Muhammadin wa sallim tasliiman. BATAAXAL GU MAG GI ËMB SAÑ-SAÑI DOOMI AADAMA Ñu jàpp te nangu ne sagu doomi aadama ak sañ-sañam yépp-dañu yam te kenn mënukóo jalgati, te lu lépp nekk na cës laay ci taxufeex ci mbirum àtte ak jàmm ci biir àdduna. Ñu jàpp ne ñakk xam ak soofantal sañ-sañi doomi aadama indi na aymusiba yu tar tax képp kuy dund fippu. Temano egsi na ba mu nekk ci doomi aadama ñu mën a wax, xalaat, ci seen coobare, bundxatal, nàkk dëddu leen. Ñu jàpp ne am na solo lool ñu aar sañ-sañi doomu aadama ak ay matukaay ci wàllu yoon; ngir doomu aadama moomu kenn du ko sonal, muy fippu ci nootaange ak lu koy bunduxatal. Ñu jàpp ne am na solo lool ñu góor-goorlu ba gën a rataxal jokkalante gi diggante xeet yi. Ñu jàpp ne ci bataaxal boobule mbootaayu xeet yi yeesalaat na ay pas-pasam jëme ko ci sañ-sani doomi aadama yu tolloo, ci sag, ci bir lépp lu aju ci dundin diggante góor ak jigéen, ci biir tawfeex gu yaa. Ñu jàpp ne réew yi ci bokk jël nañu ay matukaay ngir dëgëral jokkalante gi ak mbootaayu xeet yi, ñu naw it bu baax sann-sañi doomi aadama ak tawfeex yu wóor ci biir àdduna yépp. Ñu jàpp ne ànd taxawal sañ-sañ yeek tawfeex yi nekk na lu am solo lool ngir, darajaal matukaay yooyu. Ndaje mu mag mi biral na ci bataaxal bii ne xeet yépp, réew yépp ak kurel yépp ñu jàpp li ci nekk, ci seen xel, te ñu góor-góorlu, ñu jaarale lii lépp ci njàng mi ak yar gi. Ñu lawal sañ-sañ yeek taawfeex yi jël aymatukaay ci biirak bitim réew. Ñu nangu te di doxal fépp ci anam gu wér ci biir xeet yi sosoo ci réew i bokk ci mbootaay gi ak gox yi bootu ci ñoom. Matukaay bu jëkk bi  Doomi aadama yépp danuy juddu, yam ci tawfeex ci sag ak sañ-sañ. Nekk na it ku xam dëgg te ànd na ak xelam, te war naa jëflante ak nawleen, te teg ko ci wàllu mbokk. Naareelu matukaay Ku ne mën naa wax ne am na ay sañ-sañ ak ay tawfeex yu sosoo ci bataaxal bii te amul xeej ak seen, rawatina ci wàllu xeet, melo, awra, làkk, diiné, peete ci wàllu politig, xalaat, réew mbaa askan woo mën ti sosoo, ci it wàllu juddu alal ak lu mu mën ti doon. Rax sa dolli amul xeej ak seen ci politig, yoon, mbaa doxalin wu aju ci bitim réew mbaa suuf soo xamne nit ki fa la cosaanoo; réew moomu mbaa suuf soosu moom na boppam walla deet, mbaa ñu yamale yengu-yëngoom. Ñatteelu matukaay  Nit kune war naa dund ci tawfeex ak kaaraange. Ñeenteelu matukaay Waruñoo def kenn jaam mbaa mbindaan. Njaam ak njaayum jaam nanguwunu ko ci anam gu mu mën ti doon. Juróomeelu matukaay Waruñoo mbugal, tutal, mbaa teg kenn lu metti lool lu yelloo wul ak doomu aadama. Juróom benneeli matukaay Nit ku ne am na sañ-sañ ñu war kaa nangul darajaam ci wàllu yoon. Juróom benneeli matukaay   Népp a yam ci kanamu yoon. Te it amul xeej ak seen, ku ne yoon woowu war na laa aar. Népp war nañu leen aar ci luy jalgati liñu tënk ci bataaxal bii ak bepp yëngu-gëngu buy indi par-parloo. Juróom natteelu matukaay Nit ku ne am na sañ-sañ dem ci berebi àtte kaay yi ci reewam saa yoo xamne sañ-sañam yooyu dëppook sàrti réewam mba yoon jalgati nañu ko. Juróom ñentteeli matukaay Menuñoo jàpp, tëj, mbaa genne kenn réewam te tegunu ko ci yoon. Fukkeeli matukaay Ci lu wér, nit kune mën naa egg ci berebu atte kaay wax li ko naqari ci anam gu jub, te baña ànd ak par-parloo, ne dañu ko taxal. Fukkeeli been matukaay ak benn Bépp nit bu ñu taqal cimbir mu tar jàppe nanu ko ku set ba loolu ñu ko taxal leer nàññ ginnaaw bi ñu ko attee. Te ñu taxawu ko ci lépp lu koy aar ci atte boobule. Duñu tëj kenn ci ay jëfam mbaa lu mu fàtte mbete loolu mu jëf ci jamono jooju nekkul mbir mu tar ci wàllu yoon, ci biir ak bitim réew. Foofu it yoon du ko teg lu dul limengóok li mu def ci jamono jooju. Fukkeeli matukaay ak ñaar Kenn warula xuus ci dundinu doomu aadama, bu njabootam, ci lu jëm ci këram mbaa lu mengóok moom, di damm it jarajaam. Buñu jalgatee yii nit kune am na sañ-sañ ñu aar ko ci wàllu yoon. Fukkeeli matukaay ak ñatt   Nit kune am na sañ-sañ wëndeelu ni mu ko neexe, tànn it dekkuwaayam ci biir réew bu mu mën ti doon. Nit kune am na sañ-sañ génn réew mu mu mën ti doon. Fimu dëkk it bokk na ci-ak it dellusi ci réewam. Fukkeeli matukaay ak ñent Nit kune bu ñu ko mbugalee am na sañ-sañ làqu ji, mbaa ñaan ñu làq ko ci yeneni réew. Su fekkee ne nit ki dañu koy toppu ginnaaw bi mu defee jëyyi, mbaa yëngu-yëngóon méngóowul ak li mbootaayu xeet yi tëral, sañ-sañ boobu. Fukkeeli matukaay ak juróom Nit ku ne am na sañ-sañ xeetoo cim réew. Mënuñu ne nit ki xeetoowul cim réew te teguñu ko fenn, mbaa ñu xañ ko sañ-sañ su bëggee soppi xeetoom ak réewan.m Fukkeeli matukaay ak juróom benn Jigéen mbaa jóor saa yu matee amul xaaj ak seen, ak waaso bu mu mën ti bokk, réew, mba diiné am na sañ-sañ sëy ak it sos njaboot. Ñoo yam it sañ-sañ, balaa ñuy sëey, ci biir sëy ak it bu seen sëy tasee. Sëy kenn menunuko fas, xanaa lu jiitu ku ne ci way-dencante yi joxe xalaatam. Njaboot nekk na menneef gu am solo ci askan wi. Fukkeeli matukaay ak juróom ñaar Ngay dund yaw doww mbaa ak mbooloo am nga sañ-sañ am loo moomal sa bopp. Menuñoo xañ kenn am aman.   Fukkeeli matukaay ak juróom ñatt Nit kune am na sañ-sañ xalaat ak sa goom ci wàllu diine, soppi it diineem mba ngëmam, am na it tawfeex feeñal diineem, mbaa ngëmam, ak mbooloo, mbaa moom doww, fu àdduna daje mbaa deet, jarali ko ci njàngale mi, ci ay jëf, ci jaamu yi ak xarbaax. Fukkeeli matukaay ak juróom ñent Nit ku ne am na sañ-sañ wax mbaa bind lu ko soob. Ci waxam yooyule kenn menuko ce bundu xatal. Te it am na sañ-sañ di gëstu, di jot, di wasare ci anam gu yaa ay xabaaraki xalaat ak ay jumtukaay yu mi Men ti jefandikóo. Ñaar fukkeeli matukaay Nit kune am na sañ-sañ woote ab ndaje, mbaa sos mbootaay ci jàmm. Mënuñoo bokk loo kenn ci mbootaay te àndu ci. Ñaar fukkeeli matukaay ak benn Nit ku ne am na sañ-sañ bokk ci ñiy doxal mbiri réewam. Mu teewal fa boppam, mbaa mu yabal ab ndaw mu teewal ko fa. Nit ku ne am na sañ-sañ, amul xeej ak seen liggéey ci bépp béréb buy doxal mbiri réewam. Pas-pasu askan mooy cëslaay buy dëgëral lépp luy doxal réew. Pas-pas gile war na feeñ ci palin yu yiw yu ñu wara amal léeg-léeg ci tannin gu yaa te am sutura,mbaa topp yoon wu wóor wu andak taw feex ci wàllu pal. Ñaar fukkeeli matukaay ak ñaar Nit ku ne meññeefu askan wi am na sañ-sañ ñu aar ko ci giru dundam. Ci dundam war na ci am xol bu sedd ci sañ-sañam yooyu, lu aju ci koom-koomam, ci dundinam ak ci lépp lu aju ci aadaam te di ko jox maanaa ak yookkute gu ànd   ak tawfeex ci wàllu darajaam, loolu lépp nag ku ne doomu réew mi indi dooleem ak di jokkalante ak bitim réew te mu méngook tërërin ak am-amu réew mu ne. Ñaar fukk ak ñatteeli matukaay Nit ku ne am na sañ-sañ liggéey, tànn it ci eanam gu ko neex liggéeyamm te mu dëppóok ay sàart yu yam te baax ci wàllu liggéey. Te it ñu aar ko ci ñàkkub liggéey. Amul xeej ak seen ku néppam nanu sañ-sañ ñu fay leen, te loolu méngóok li mu aliggéey. Keépp kuy liggéey am na sañ-sañ ñu jox ko pay gi mu yellool, baax te mën koo dundal ak njabbotam te mu yellook sagu doomu aadama, mu mottaliku it ak yeneeni pexe su mënee am ngir aar dundinam. Nit ku ne am na sañ-sañ samp mbaa bokk ci ay kurel yu koy taxawu ci wàllu liggéeyam. Ñaar fukk ak ñenteeli matukaay Nit ku ne am na sañ-sañ noppalu, feexal xolal ak it di yamale diirub liggéeyam ak it léeg-léeg muy për, bër gu ànd ak xaalis. Ñaar fukk ak juróomeeli matukaay Nit ku ne am na sañ-sañ am dundingu yamamaay ngir dëgëral wér-gi-yaramam, raataageem ak bu njabootam, lrawatina ci wàllu lekk col, dëkkuwaay, lépp lu aju ci wàllu paj ak bépp yëngu-yëngu gu am farata ci wàllu dundam. Am na it sañ-sañ ñu aar ko bu liggeeyatul bu feebaree, bu amee laago, ñàkk saxnaam mbaa sërinam, mbaa màgget, mbaa mu ñàkk li muy suturloo ci anam yu dul ci cootareem. War nañu beral loxo, dimbali képp ku tollu ci am doom ak it gune yi. Bépp xale bu juddu ci sëy, mbaa bu judduwul ci sëy ñoo bokk benn anam buñ leen di aare.   Ñaar fukk ak juróom benneeli matukaay Nit ku ne am na sañ-sañ ñu jàngal ko, njàng mi waruñu ci fayaku lu mu bon bon ci njàng mu suufe mi te am solo. Njàng mu suufe mi lu war la. Njàng mu xarala mi, te it aju ci wàllu liggéey war nanu koo wasaare. Amul xeej ak seen njàng mu kawe mi ubbil nañu ko képp ku ko yelloo. Njàng war naa indi naataange gu yaa ci ddoomi aadama te it war na dëgëral ñu naw sañ-sañi doomi aadama aki tawfeexam ci anam gu yaa-wat na it rataxal déggóo gi ak yokkute mbootaayu xeet yi ngir jàmm sax. Waajur yi ñoo jëkk am sañ-sañ ci anam gi ñuy yare seeni doom. Ñaar fukk ak juróom nenteeli matukaay Nit ku ne am na sañ-sañ bokk ci dépp lu aju ci caaday askan wi, di bànneexu ci lu cu aju ak it bokk ci lépp luy suqali xarala gi ak lu ciy meñ. Nit ku ne am na sañ-sañ ñu aaral ko lépp lu aju ci lu mudefar ci wàllu la xarala, mbind mbaa lu aju ci wàllu caala. Ñaar fukk ak juróom natteeli matukaay Nit ku ne war naa tawaxu dëpp lu aju a askan wi, ak lu aju ci bitim réewam ba sañ-sañ ak tawfeex yi bataaxalu xeet gi ëmb mën a sax. Ñaar fukk ak juróom nenteeli matukaay Nit ku ne am na ay wareef yu ko war digganteem ak dëkkandoom yi ngir dëgëral ci anam gu ya darajaam. Nit ku ne buy doxal ay sañ-sañam aki tawfeexam war naa sallook li ko yoon may, ngir mu mën a nangu, naw, sañ-sañ nawleem ba léepp lu aju ci yiw, teey ak naataange gu yaa sax ci askan wi. Sañ-sañ yeek tawfeex yi mënuñukoo doxal ci anam gu deppoo-wul li mbootaayu xeet yi misër mbaa taxawal.   Fanweereeli matukaay Ci fànn gu mu mën ti doon ci bataaxal bii, bépp réew, mbootaay mbaa nit, warul doxal mbaa def luy yàq sañ-sañ yeek tawfeex. Déglul ma jooy jooyi wolof Mbër ma defar réewi wolof Ba koo fu seeru am i yëf Te wootewul fetali sox  Moo naka mbir yéen ñi di mbër Ku mel ni man moo lu ca war Gumba gu ndaw gu matla fer Ndayam ne mes lu ngeen ca wax  Te amagul ku ko wommat Te xamagul yoon wu jub it Te manta daw ba raw lor it Te xel ma dof nopp ya tëx Xol bay xalam di fér-féri Ronqoñ ya yol di car-cari Cër ya ca des di bér-béri Di jéem a jëf te ruu ga lax  Bis bu xëyee dëgmu di jooy Mbaa muy yërëmtalu ba yooy Soo ko jisee gët ya di xuuy Mbaa muy palamtu lu mu sex  Jamono jaa ngi wéet a wéet Ku deeti jiitu te du njiit Ŋëb ruu yi boole seeni boot Te mel ni géej du fer du nëx  Mbindéef yi yépp a ngi gëlëm Dénd bi bépp a ngi lëndëm Baatin bi lépp a ngii ñu lëm Saahir si lépp a ngi ne jalax  Wàlliw yi yépp a ngi ne selaw Ndàmb yi yépp a ngi gelaw Boroom dogal ba day nelaw Te àtte yaa nga mu walax  Àllarba jam fi ne bëret Di nittu fan ciw tamxarit La àtte yépp ne xëret Góor ñeek jigéen ñi daw ba xëx  Xel yépp génn ne wëret Nawug ku nekk ne gëret Neexoon keroog ma ne xoret Ndax YÀLLA dootuma torox  Demam ga ump na mbindéef Te wub na boppub kuy mbindéef Ku dul malaaka ya ko wuuf Ak YÀLLA ak ña mu ko wax  Yonnen ba ak ahlu badar Yori biram di ko defar Moo tax xameesu ca lu wér Demiinu Yonnen la ko jox  La dale Njurbel ba këram Malaaka sàppe ne gorom Di ko bijjanti di gërëm Te di ko sàbbaal di ko jox  Way-dee ña jokku woon ca moom Te nekk barsàq ne xiim Ku ne di teeru naa Boroom Xéewal yi ñëw mu di nu jox  Wàmmeeli Tuubaa di damu Mu topp leen di leen rammu Bir ya aka rëy ba faf lëmu Ba ku ca xam lëf du ko wax  Garabi Tuubaa di sikar Suufam ya ak ndox yi di ser Saahir si lépp def naqar Baatin bi lépp ne fayax  Jumaahi Njurbel moom di jooy Taax ya ne yàŋŋ defi mbooy Cëy àddina aka man a njuuy! Te man a wor te man a nax  Tubaab ya sax tëj seeni taax Ken xamatul lu doon sa baax Baykat ya gedd seeni paax Wata ya fenqoo ne rajax Kenn xamatul kuy sëriñam Kenn xamatul kuy taalubeem Góor dootu faale waa kërëm Loo sex mu mel ni ab xetax  Luy doomi Aadama a ngi jooy Jinne ya jébbalu di jooy Sunnas Yonnen ba sax di jooy Lislaam ji rët ba far di lox  Malaaka yaa ngi wër di jooy Suuf yi juroom yaar a ngi jooy Te asamaaw yépp a ngi jooy Ngir xamaguñ fu waa ja dox  Weer yi fukk ak yaar a ngi jooy Bis yi juróom yaar a ngi jooy Cër yi juróom yaar a ngi jooy Ba ahlu badrin ñile sax  Juroomi julli yaa ngi jooy Way-wuutuhante yaa ngi jooy Jant bi ak weer wi di jooy Saa yépp yépp a ngi forox  Baahima yépp a ngi ne gorom Ñax mi saxoon sax ne ŋayam Gàncax gi ànd ne kayam Garab yi yenn xob yi lax  Gone di goy-goylu di jooy Mag di xalam mbiram ba yooy Ñi mel ni man di wax ne wóoy Seen bir yi dootul mat a wax  Jigéen ñi rët bay fëlëmu Murit ya dof bay kayamu Ñële di yuuxuy bëlëmu Kuy jéem a jóg far ne sërëx  Ku ne bëret far ne nërëm Njénde yi yépp ne xerem Jirim bu nekk tëj kërëm Ñële di rëb-rëbi di lox   Boo xalamee Ngën ji mbindeef Bisam ba ndax nu man a giif Ak xulafaa-u ya ko wuuf Te xam ne àddina du sax  Kerog ba Yonnen nee meles Sahaaba yépp ne taxas Abaabakar Saddiix a des Wa maa Muhammadun la wax  Te dafa gëm ba xol ba sooy Te teewu koo muuru di jooy Ba xel ma délsee la ne suuy Ku dul ka bindoon du fi sax  Ku ne ne ngéej a dee keroog Ku nekk fàtte say baraag Ruu yépp faatu nan keroog Sun jëmm yee fi des di dox  Jii waay a wuutu jooja waay Yii gaa ya wuutu yooya gaay Mii mbir a wuutu mooma, waay! Mii mbir a rëy ba weesu wax  Déglul ma lim fi ay ndamam Yoo xam ne ken dootu ko am Li des ci dunyaa ci kanam Ndox soo fu teeyal it mu nëx   Moojaa ku deeti feeñ a feeñ Ba Màkka ñëw fi di ko jiiñ Yonnen ba, gànnaar di ko téeñ Mu far di leen jox i sarax  Ñoo di ko jox ay àddiya Ñii di tawatsi àddina Ñii mbiri àllaaxira ya Ñoo bañ a wuysi def i tëx  Sëriif yi ñëw fi di ko yéem Làbbe yi ñëw fi di ci jéem Ku ne di barkeelu ci moom Mu fees a fees ba mel ni dex     Muy jàpp ceddoy def i seex Di fomp xol ya ba ñu weex Génnee ca àddina ak baneex Saytaane ak bakkan mi tax  Moojaa ku deeti jëf lu jar Yonnen ba ak ahlu badar Ngeen jaxasoo ci yépp bir Ba foo fi jëm ñu di la rax  Aras di jaayu cim mbindam Malaaka sàbbaal ngir mbindam Ibliis di làqu ci'g lëndëm Limub araf ya di melax    Muy dox ci jàww ni njanaaw Di xotti déeley asamaaw Lum wax fa diiwaan ñu ne waaw Muy fal di folli ci lu sax  Di soppi ruu ya di defar Di jàpp ñaawtéef ya di far Di yokk dig ya ba mu sar Di gàddu tiis ya gën a wex  Moojaa ku deeti xamle weer Ci bis bu niis bu bañ a leer Ci gàmmu mbaa ci weeru koor Ba sunu xol yi bañ a nëx     Moojaa ku deeti feg balaa Tey xamle waxtu wa balaa Di ñëw ci nit ñi ba balaa Agsi mu sàkkluy sarax  Di feg i mbas di feg i tiis Ak mbir mu xew tey yan bu diis Mbaa xiif bu tax ku ne di siis Ba boo tibbee doo tal a jax  Moojaa ku deeti doy a doy Bay fàtteloo baay ak i nday Ku ne mu jox la lu la doy Te soxlawoohul ku ko jox     Boo ko joxee da na la jox Boo ko joxul mu di la jox Te du la jànni du la ñax Te du la wor te du la nax  Boo ko moyee mu di la may Boo koy jëfal mu di la fay Boo ko bañee mu di la jay Ba xëy la not nga ne sërëx  Boo ko meree du la mere Boo ko soree du la sori Boo gorewul moom mu gore Kii ku ko bañ da nga torox  Moojaa ku deeti fab i koom Di buub di sànni niki dóom Di fab jirim yay def i doom Ba ken du faale nday ya sax  Di fab i téerey def i koom Du faale junneek i gëléem Ku ñëw mu jox la ba nga luum Kuy dem di ñëw ak ku fu sax  Di tagg far Ngën ji Mbindeef Te faalewul yàpp wu duuf Ba faf yaram wa dafa loof Te xeeti ñam ya ne pacax  Di dugg i xalwa ciy kërëm Yonnen ba jox ko fay ngërëm Te boo ko dee woo ay dërëm Du tax mu déglu la nga wax  Moojaa ku deeti wax i bóot Di sulli ay xam-xam yu xóot Ba sunu xol yi dootu root Ca dab ya ibliis def i ndox  Moojaa ku deeti wax muriit Lu koy fegal pexey mariit Di soppi dof mbaate baliit Muy cam su yewwu te forox     Kuy saafaraati ràggi xol Ku deeti far tilimi xol Ku deeti xoolee gëti xol Bay jis lu ken dul man a wax  Ku deeti dundal guddi yi Bëccëg yi yépp ak waxtu yi Bedd yi yépp ak bunt yi Foo toll jis mu di fa dox  Fu ne mu def fab jullikaay Ku ne mu boole la ak i gaay Digal la teg la cib jataay Te du la wor te du la nax     Di jiite waxtu yiy juroom Du wuute mukk te du tiim Xasaa-idam sëf nay gëléem Ajaa-ibam sëf nay warax  Di bind guddi du nelaw Bu jëmm yépp nee selaw Mu dem ci péey bu ne xeraw Bu bët setee mu di nu wax  Kii ku ko jis sax ku ko jis Ku jis ku jis waa ju ko jis Su ngéen demee ca boo ba bis Mu rammu leen ken du torox     Doomam ya ëpp nañ sëriñ Seexam ya doy na ñuy sëriñ Ay taalubeem raw nañ sëriñ Kuy roy na roy ci lii ma wax  Moojaa ku deeti tarbiya Ba noppi daa di tarxiya Ba noppi daa di tasfiya Ba kum gërëm dootu torox  Moojaa ku deeti taxliya Ba noppi daa di tahliya Ba noppi daa di taxliya Ba ku ko jis daal di ne ax     Ku deeti xamle tasawuf Te bis bu ñëw muy gën a saf Ba gaa ña delluy saf i dof Garab yu ndaw yiy doog a sax  Ndax ngér mi dellu yees a yees Ndax YÀLLA am ca gaa yu fees Mbaa gaa yu sóobu ba ne suus Ca péeyi góor ña di ca wax  Wuy ma ne wuy man ki ma ron Te ndox mi yol fi sa ma ron Lu nekk maa ngi ko naroon Fu may duyeeti ngën gi ndox     Wuy yoonu tarbiyaa ngi jooy Ngéram mi def ñall ak i mbooy Cëy àddina aka man a njuuy! Te man a wor te man a nax  Tarbiya yaw def ngab jirim Ñàkk nga waa ju saf xorom Nun ñépp noo ngi ne gorom Ni jën yu ndaw yu ñàkk dex  Soo doon jigéen ma ne la tay Muurul bu jag dootul a sëy Far yi fi des duñu la doy Luñ jaayu jaayu duñ la nax     Déglul ma jooyle alxuraan Waayam ju mat ja ba rañaan Da koo defoon ab kerkeraan Di dem di délsi di nu wax  Ca lay jiseek Ngën gi Mbindéef Moo di kënoom bay noti seef Gaalam ga mooy jàlle mbindeef Ca bis ba kenn dul tal a sex  Moo ku la deeti def ci taax Di sotti lajkoloñ ju baax Boole la teg ci lal yu baax Te dem fanaan ci néegu ñax     Mo ku la deeti jëndlu Mo ku la deeti jànglu Mo ku la deeti bindlu Bu ñuy nelaw mu di la wax  Ku deeti jàpp ay junneem Di def ci yaw mbaatey gëléem Te def ma koomam jamonoom Ku ko fu xam na ma ko wax  Ku deeti fab lim ub kurus Ci xeeti xaalis ak wurus Di sànni gaa ya koy durus Te di ca raaxaley tarax     Ku fabatiy laaya di nas Araf ya takkoo ni kurus Saahir sa mel ni kuy durus Baatin ba mel nikib tabax  Moojaa ku deeti listixaar Ci alxuraan di tuddi saar Di tuddi laaya di xiyaar Ba ne la lii la YÀLLA wax  Mushaf ya lay wéetalikoo Durus ga lay fàggandikoo Taalif ya lay jottalikoo Leer ya gëndoo mel nig melax     Mbaakol di bind di ko yót Gànnaar di bind di ko yót Saalum di bind di ko yót Muy jënd ay móol di ca rax  Boo féetewoo di ko bindal Mu féetewoo di la dundal Boo koy bayal di ko bindal Mu sàkk ñuy bay di la jox  Di la defal can ub jigéen Labat ko yët la doo ko miin Te gàddu say bir nga ne tóon Mbaa nga ne gumm nim petax     Su ma yëgoon jënd i mushaf Su ma yëgoon bind i mushaf Su ma yëgoon dëju ba xëf Su ma yëgoon matul a wax  Su ma yëgoon di ko bayal Di ko bindal di ko demal Di ko sukkal di ko dawal Te di ko rootal dabi ndox  Muusaa Ka seetal say moroom Te kon nga sant sa BOROOM Seetal ñi weddi jamonoom Ak ñi wéy ak ñiy bëgg a wax     YÀLLA laram bu mu gërëm Loo ko jëfal am ca ngërëm Soo ko joxee benn ub dërëm Mu ful ko ay junni yu sax  Leeram yi tax lay am i yëf Di way araab di way wolof Te xam ne jàngóo sax u lef Mbóotam mi rekk a la ko jox  Leeram gi tax laa am i gaay Te donnewóo ko ci sa baay Fekkóo ko woon ci say najaay Ku seetlu rus ba ne tesax     Te xamalóo leen i masal Te firiloo leen i fasal Te bu ñu sukkee duñ desal Lii sopp Bàmba rekk a tax  Te dunŋñu xàcc duñu mer Te duñu xàddi du ñu bar Te duñu yoqi wut i kër Te du ñu fecci la ñu wax  Sëqal i bopp ne suxur Di fande tey soli sagar Nga tëdd ñuy defar sa kër Loo digle ken du ca nasax     Waajal te jëm ci sa BOROOM Te jéem a sàmm sa juróom Yaar yii ñu boole ñu ne xiim Te xam ne bis da na ñu wax  Ngir ki la daa sàmmal di feg Di la tinook ki lay alag Bu sàmmatul tay ak ëllëg Boo farluwul danga torox  Alhamdulil laahi na ngeen Sant BOROOM Aras mi leen Tàbbal ci ngéram mi te ngeen Jis ko mu jis leen ngéen di wax     Alhamdulil laahi ndegam Tuubaa di Màkkay aji-gëm Ku yéene aj te manla dem Na fas siyaareji te dox  Ku xam te xàmmee jamonoom Na xam ne YÀLLA ki nu moom Moo boole penku ak soowoom Te yori bóotam di warax  Alhamdulil laahi na ngéen Sant ki tax mu jege leen Dogal ba jiitusi na leen Dogal ba rekk a nu ko jox     Manoon nanoo dëkk ca Ngaay Walla ca Podoor ak i Gaay Walla nu faf dëkki fa Xaay Di xëy di gont di ko dox  Manoon na koo defi Gaboŋ Nuy fay i paas di yor i boŋ Walla mu dem ba ne nu meŋ Ba ken du xam réew ma mu sax  YÀLLA bu sun réew yi di naaw Di wuyu YÀLLA niy njanaaw Yal nanu dal fi sa gannaaw Nga boole leen far ne tarax     Yal nan ñu rob fa sa gannaaw Kurél ba ngay bokkali géew Te may nu mbég mu gën a gaaw Xefiinu bët mbaateg melax  Àllaahumma salli alaa Sëydinaa baabil hulaa Bi haqi haaidil malaa Yërëm nu boole nu sarax